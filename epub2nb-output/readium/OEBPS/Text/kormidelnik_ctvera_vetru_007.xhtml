<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>kormidelnik_ctvera_vetru-4</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="kormidelnik_ctvera_vetru-4" xml:lang="cs-CZ">
		<div class="Z-kladn--textový-r-meček">
			<p id="_idParaDest-13" class="MLP_uroven2_kapitola ParaOverride-1">Ostrov Reno</p>
			<p class="MLP_citat ParaOverride-1">Naslouchej pozorně jen tomu h<a id="_idTextAnchor012"></a>lasu,<br/>jenž mluví beze zvuku.</p>
			<p class="MLP_citat_autor ParaOverride-1">— Staroindická moudrost</p>
			<p id="_idParaDest-14" class="MLP_uroven3_nadpis ParaOverride-1">Jeden chybí</p>
			<p class="MLP_text_bez1radku ParaOverride-1">Poručík stál u&#160;pravého boku cl<a id="_idTextAnchor013"></a>ipperu a&#160;zamyšleně se díval na zapadající slunce. Oceán majestátně podřimoval. V&#160;zlatém světle způli zakrytého rudého kotouče se nad zamženou čárou obzoru zvedal opar. Oceán rychle vsával ohnivou kouli, která se podobala obrovské kapce roztaveného kovu a&#160;napínala od svého zářivého kruhu až k&#160;lodi široký odraz světla, lesklý jako pruh nazlátlých šupin.</p>
			<p class="MLP_text ParaOverride-1">Paprsků bylo stále méně, pohasínaly, sotva se dotkly vody i&#160;jak se kotouč měnil v&#160;úzký rudý vrchlík. Za poručíkovými zády nehlučně rostly stíny až k&#160;nadhlavníku. Vzduchem zavanul chlad. Světla stožárů se odrazila ve vodě rejdy, černé jako ztuhlý dehet, a&#160;Jižní kříž se rozsypal po sametovém nebi jako velké, zářivé brilianty. Bledá dálava obzoru se smršťovala a&#160;poručíkovi v&#160;té chvíli připadalo, že se dívá nepatrnou skulinkou z&#160;pootevřené tmavé krabičky. Poslední paprsek se váhavě kmitl obzorem, křečovitě vzplál a&#160;zhasl.</p>
			<p class="MLP_text ParaOverride-1">Poručík si zapálil cigaretu, pečlivě si zapnul blůzu a&#160;obrátil se k&#160;ostrovu. Tma zkracovala vzdálenosti. Zdálo se, že černý masiv pobřeží je na dosah ruky. Jako by se loď tiskla ke skalám, skrytým tmou, ačkoli Clipper byl ve skutečnosti nejméně jeden kabelt od břehu. Noční vítr přinášel z&#160;ostrova dusnou, kořenitou vůni pobřežních houštin. Bylo tam hluboké ticho a&#160;poručíka bezděky napadlo, že ostrov je obydlen tisíci neznámých, lstivých nepřátel, kteří pod rouškou tmy pozorují loď, aby ji ve vhodném okamžiku přepadli, pobili posádku a&#160;s&#160;radostným řevem porušili přímořské ticho.</p>
			<p class="MLP_text ParaOverride-1">Představil si pořádný zástup divochů, aspoň dvě stě lidí, v&#160;duchu je přivítal dvojnásobnou kartáčovou salvou, a&#160;hned také zalitoval, že místo pirátů sídlí na ostrově jenom opice, ovšem v&#160;takovém množství, že by to stačilo pro všechny evropské zvěřince. A&#160;opicím se vojenské zbraně vyhýbají. Není tam ani jediný zpustlý loupežník, který by byl s&#160;to zabít někoho z&#160;pěti námořníků, vyslaných před třemi hodinami pro vodu. Ale člun se opravdu dlouho nevracel. Krčmy tam nejsou a&#160;ústí řeky je blízko břehu.</p>
			<p class="MLP_text ParaOverride-1">„Chlapi si ale dávají na čas,“ zamumlal poručík.</p>
			<p class="MLP_text ParaOverride-1">Oceán lehce vzdychal. K&#160;důstojníkovi se blížily těžké, pádné kroky. Zastavila se před ním tmavá nahrbená postava lodníka. Slabý odlesk lucerny ozářil vrásčitý obličej s&#160;jemnými bezvousými rty. Lodník si tiše odkašlal a&#160;nevrle řekl:</p>
			<p class="MLP_text ParaOverride-1">„Naši se nevracejí.“</p>
			<p class="MLP_text ParaOverride-1">„Ano. Vy byste o&#160;tom měl vědět víc než já,“ chladně odpověděl poručík. „Už jsou tam čtyři hodiny. Co tomu říkáte, pane lodníku?“</p>
			<p class="MLP_text ParaOverride-1">Lodník chvilku rozpačitě žvýkal, pak vyplivl žvanec tabáku. Byl toho názoru, že se člověk nikdy nemá rozčilovat předčasně. Poručík se netrpělivě zeptal:</p>
			<p class="MLP_text ParaOverride-1">„Tak co tedy?“</p>
			<p class="MLP_text ParaOverride-1">„Přijedou,“ řekl lodník. „Přece nebudou spát na ostrově. Nejsou tam ženské.“</p>
			<p class="MLP_text ParaOverride-1">„Nejsou tam ženské, to je úžasné. Ale co když se utopili?“</p>
			<p class="MLP_text ParaOverride-1">„Pět chlapů, pane poručíku?“</p>
			<p class="MLP_text ParaOverride-1">„Třeba pět. A&#160;nezapomeňte, že je tam taky zvěř.“</p>
			<p class="MLP_text ParaOverride-1">„Pět pušek,“ zadrmolil lodník, „to je špás pro zvěř… smutný špás… ano…“</p>
			<p class="MLP_text ParaOverride-1">Obrátil hlavu a&#160;naslouchal. Jeho obličej vyjadřoval otázku: Že by? Ano… opravdu… je to možné… snad…</p>
			<p class="MLP_text ParaOverride-1">Tmavé stíny stěhů a&#160;stožárních táhel křížem padaly na palubu. Voda byla černá. Svět byl skryt v&#160;neproniknutelné temnotě. Loď se v&#160;ní stápěla&#160;– ztracená, maličká, mlčelivá.</p>
			<p class="MLP_text ParaOverride-1">„Co tam slyšíte?“ zeptal se důstojník. „Příště si radši dejte pozor a&#160;na takovou věc posílejte vojáky, a&#160;ne pobudy. Co?“</p>
			<p class="MLP_text ParaOverride-1">„Vesla,“ krátce odpověděl lodník a&#160;svraštil obočí. „Poslechněte si,“ dodal po chvilce. „To je Bull. A&#160;teď zabral ten darebák Runtay. Jakživ se nenaučí veslovat. Buďte klidný, pane poručíku.“</p>
			<p class="MLP_text ParaOverride-1">Poručík poslouchal, ale nějaký čas mu ticho vracelo jen slabé šplounání vody v&#160;průvlačnících, povrzávání ráhna na vratiplachtě a&#160;sípavý dech lodníkův. Pak k&#160;němu doletělo vzdálené chvění vzduchu&#160;– znělo to, jak by kamení prudce padalo do vody&#160;– ale to všechno spíš uhodl, než poznal. Ticho. Lodník ještě chvíli stál nehnutě, pak zamrkal na znamení, že se nemýlil, a&#160;narovnal se.</p>
			<p class="MLP_text ParaOverride-1">„Jedou!“ procedil a&#160;vyplivl tabákové sliny. „Ten mizera Runtay všude hledá holky, na to můžu dát krk. Vysaďte ho na holou skálu a&#160;v&#160;tu ránu se zamiluje. Do koho? To je právě ta záhada… A&#160;tady? Vsadím, že pro něho by se i&#160;čert proměnil v&#160;ženskou, vážně…“</p>
			<p class="MLP_text ParaOverride-1">„Poslyšte, dědo,“ přerušil ho poručík, „vy opravdu něco slyšíte?“</p>
			<p class="MLP_text ParaOverride-1">„Já?!“ Lodník se pomalu nadechl a&#160;lišácky se usmál. „Představte si, pane poručíku, že tohle mě drží od malička. Na celou míli jsem vždycky slyšel, že někdo jede, i&#160;kterým směrem. Mně vždycky břinká v&#160;uších celá kapela, i&#160;když je nejtišší bezvětří.“</p>
			<p class="MLP_text ParaOverride-1">„Ano,“ řekl poručík, „teď mám dojem, že taky něco slyším.“</p>
			<p class="MLP_text ParaOverride-1">Z&#160;černé tmy se ozývaly rytmické údery vesel, zastřené výkřiky, skřípání havlenek. Člun vplul do odrazu lodních světel. Poručík přistoupil k&#160;můstku, naklonil se a&#160;zvolal:</p>
			<p class="MLP_text ParaOverride-1">„Darebáci!“</p>
			<p class="MLP_text ParaOverride-1">Člun dutě narážel do boku clipperu. Námořníci vystupovali jeden po druhém na palubu a&#160;obličejem k&#160;moři se řadili na zádi.</p>
			<p class="MLP_text ParaOverride-1">„Jeden, dva, tři… a… počkat, Matthew, kolik jich bylo?“</p>
			<p class="MLP_text ParaOverride-1">„Pět, pane poručíku. To je oříšek!“</p>
			<p class="MLP_text ParaOverride-1">„Kde je tedy pátý?“ netrpělivě se zeptal důstojník.</p>
			<p class="MLP_text ParaOverride-1">„Pátý?“ řekl námořník z&#160;kraje. „Pátý byl Tart.“</p>
			<p class="MLP_text ParaOverride-1">Odmlčel se a&#160;pak nejistým hlasem vysvětlil:</p>
			<p class="MLP_text ParaOverride-1">„Ztratil se… odpusťte, pane poručíku, nalézá se neznámo kde. Není tu.“</p>
			<p class="MLP_text ParaOverride-1">Rozhostilo se významné ticho. Námořník chvíli čekal, jako by nenalézal slov, aby vyjádřil svůj podiv, pak rozhodil rukama a&#160;dodal:</p>
			<p class="MLP_text ParaOverride-1">„Totiž úplně zmizel, jako kdyby se propadnul. Není po něm ani památky, proto jsme se taky tak zdrželi. Runtay říkal, že musíme jet, ale já povídal, že musíme počkat, to přece nejde, Tart nemá loďku… Samozřejmě, vždyť Tart nemá loďku…“</p>
			<p class="MLP_text ParaOverride-1">Námořník dobrácky vycenil zuby a&#160;podrbal se za uchem. Poručík nervózně pokrčil rameny a&#160;pohlédl na lodníka. Mořský vlk zachmuřeně stál, ševelil scvrklými rty a&#160;přemítal.</p>
			<p class="MLP_text ParaOverride-1">„Počkej,“ řekl poručík unaveně. „Jak mohl zmizet? Kde? Nevzali jste s&#160;sebou náhodou rum a&#160;neleží tam Tart někde pod stromem?“</p>
			<p class="MLP_text ParaOverride-1">Námořník, rozčilený snahou vyložit všechno co nejpřesněji, by ještě dlouho přešlapoval a&#160;nabíral do rozložitých prsou noční vzduch, kdyby čiperný Runtay nevysvobodil jeho zmatenou duši z&#160;útrap. Energicky mávl rukou a&#160;bez zajiknutí vyložil celou událost.</p>
			<p class="MLP_text ParaOverride-1">Podle jeho mínění to bylo tak: nikdo si nevšiml, jak se Tart odtrhl od ostatních a&#160;odbočil z&#160;cesty. Když bylo na čase vrátit se na Clipper, začali mít starost a&#160;střelbou dávali znamení. Setmělo se. Jeden z&#160;nich začal nadávat. Řekli si tedy, že počkají ještě půl hodiny a&#160;pak pojedou.</p>
			<p class="MLP_text ParaOverride-1">Poručík stál se zasmušilou tváří, nevěděl, co dělat. Námořníci mlčeli. Lodník vyplivoval tabák a&#160;mračil se.</p>
			<p class="MLP_text ParaOverride-1">Když se poručík vypravil s&#160;večerním hlášením za kapitánem, našel ho u&#160;pasiánsu. Ve šlích, v&#160;rozepnutém límečku a&#160;se zpoceným, odulým obličejem se podobal farmáři, kterému brunátní tvář u&#160;láhve piva. Před sebou měl bytelný džbán s&#160;malou bachratou odlivkou. Co chvíli si nalil, opatrně vysál tekutinu do poslední kapky a&#160;pak si olízl prošedivělé černé kníry. Tu a&#160;tam se obrátil k&#160;poručíkovi, utkvěl na něm roztržitým pohledem červených králičích očí a&#160;znova se vracel ke kartám.</p>
			<p class="MLP_text ParaOverride-1">„Spodek nalevo, dáma napravo, teď potřebuju sedmu. Kam zase zmizela ta sedma, krucinál!“</p>
			<p class="MLP_text ParaOverride-1">Hra nevyšla. Kapitán hluboce vydechl, zamíchal karty, napil se a&#160;pak se zeptal: „Tak vy říkáte, že ten flákač zmizel! Povězte mi, jak to bylo!“</p>
			<p class="MLP_text ParaOverride-1">Poručík vyložil všechno po druhé. Teď už kapitán poslouchal docela jinak, chápal smysl hned z&#160;náznaku, nenechal poručíka ani dopovědět, pleskl dlaní po voskovaném ubruse a&#160;prohlásil:</p>
			<p class="MLP_text ParaOverride-1">„Zítra hned za svítání pošlete šest lidí, ať pročešou celý ostrov. Dostal úžeh. Pochází z&#160;jihu?“</p>
			<p class="MLP_text ParaOverride-1">„To nevím,“ řekl poručík. „Ostatně…“</p>
			<p class="MLP_text ParaOverride-1">„Ovšem,“ přerušil ho kapitán a&#160;významně přimhouřil oči, „to je jasné. Seveřani jsou na to náchylní. Za tuhle plavbu to bude desátý. Ale jaké cavyky! Jestli umřel, vzal ho čert, jestli je naživu, tak sto ran provazem!“</p>
			<p class="MLP_text ParaOverride-1">Kajuta se zaplnila. Přišel doktor, nadporučík a&#160;proviantní. Poručík prohrál ve farau žold na čtvrt roku; vzpomněl si na bílý čepeček matky, které měl poslat peníze, a&#160;odešel do své kajuty. Rozpálené dusno v&#160;kajutě zahánělo spánek. V&#160;hlavě mu teskně šuměla krev, vzrušení přecházelo v&#160;chorobné nervové napětí. Vyšel na palubu a&#160;dlouho bez jediné myšlenky, v&#160;tíživém, malátném okouzlení hleděl na tmavé obrysy břehu, přísného a&#160;tajemného jako lidské nitro. Tam někde bloudil Tart&#160;– možná, že tam leží mrtvý, se žlutým, zašpičatělým obličejem…</p>
			<p class="MLP_text ParaOverride-1">„Všichni umřeme,“ pomyslel si poručík a&#160;radostně vydechl, vzpomněl si, že je ještě živ a&#160;že se za půl roku vrátí do starých nízkých pokojů, kde za okny šumí kaštany a&#160;kde se leskne písek, omytý sluncem.</p>
			<p id="_idParaDest-15" class="MLP_uroven3_nadpis ParaOverride-1">Co říká les</p>
			<p class="MLP_text_bez1radku ParaOverride-1">Když se pět námořníků vylodilo na <a id="_idTextAnchor014"></a>břeh a&#160;rozhodlo se, že dřív, než naplní sudy, rozhýbe si trochu nohy a&#160;párkrát si vystřelí po pernaté, oddělil se Tart od ostatních a&#160;vydal se nazdařbůh, prodíral se rozkvetlými keři a&#160;těšil se jako dítě z&#160;nádherných překvapení, která mu nabízel les. Obklopily ho neznámé houštiny, vlídné i&#160;divoké. Po namodralých, sytě rudých a&#160;hnědých kmenech přebíhal stín jako měňavá lesklá mřížka, stromy zvedaly rozcuchané koruny k&#160;obloze a&#160;jejich listí hrálo všemi odstíny od syté zeleně až po bledou barvu uschlé trávy. Tento svět neměl pojmenování a&#160;Tart jej přijímal mlčky. Pozornýma očima, otevřenýma dokořán, zpytoval jeho plachou krásu. Připadalo mu, že jakýsi rozmarný tvor vystříhal z&#160;ohromné zelené tkaniny nekonečné množství zvláštních ornamentů. Světlinami hustě pronikaly těžké paprsky slunce, podobaly se zlatým mečům na zeleném sametu. S&#160;pokřikem se tu vznášely tisíce barevných ptáků. Hnědí s&#160;malinovou chocholkou, žlutí s&#160;modrými křídly, zelení s&#160;červenými puntíky, černí s&#160;dlouhými fialovými ocásky, opeřenci všech barev se kmitali v&#160;houštinách, s&#160;křikem poletovali vzduchem a&#160;s&#160;rámusem poskakovali po větvích. Ti nejmenší vzpláli jako drahokam, když vylétli ze zelené tmy, a&#160;pohasli, sotva zmizeli v&#160;listí. Tráva se podobala nízkému houští nebo obrovitému mechu, vlnila se všemi směry a&#160;skrývala před lidským zrakem život plný tajemství. Zářivé fantastické květy opájely Tarta směsicí vůní. Nejvíc jich bylo na liánách, které se proplétaly v&#160;slunečním světle jako rostliny v&#160;prozářené vodě. Bílé, hnědé s&#160;průzračným žilkovím, matně růžové, modré&#160;– unavovaly zrak, dráždily, okouzlovaly.</p>
			<p class="MLP_text ParaOverride-1">Tart šel jako opilý, byl omámen vlahým, vonným vzduchem a&#160;nevídaným bohatstvím země. Bukové lesy, které znal ze své vlasti, mu ve srovnání s&#160;tímto ostrovem připadaly jako olysalá hlava vedle černých kadeří. Zvědavě, se šťastnými rozpaky a&#160;s&#160;hlavou zakloněnou pozoroval stádo opic. Mávaly ocasy, houpaly se na větvích hlavou dolů, s&#160;rámusem a&#160;pištěním skákaly se stromu na strom a&#160;plašily ptáky. Zvířátka zmizela&#160;– Tartovi jednotvárně znělo v&#160;uších zpěvavé ticho lesa. Stál, držel prst na spoušti a&#160;soustředěně se usmíval. Pak si pomalu a&#160;nejasně uvědomil, že cítí na obličeji pohled neznámých očí, povzdechl si a&#160;bezděčně se rozhlédl.</p>
			<p class="MLP_text ParaOverride-1">Ale po nikom nebylo památky. Právě tak jako před okamžikem mu viselo nad hlavou těžké, živé pletivo zeleně a&#160;zastíralo oblohu. Vzduchem poletovali ptáci, na větvích zářily velké, žluté zralé plody, poseté trny. Zadíval se na spleť listí zahnutého jako zubaté číše, měl je na dosah ruky, a&#160;všiml si čehosi maličkého, nazelenalého, podobného nezralé švestce. Cítil, že právě zde, ve vzdálenosti tří kroků, se skrývá nějaká napjatá, číhavá síla. Plod se lehce kolébal na neviditelné stopce. Námořník se rozčileně pohnul&#160;– nedovedl si vysvětlit neklid, který v&#160;něm probouzel právě onen nepatrný plod. Natáhl ruku, ale náhle se zachvěl odporem a&#160;rychle ucukl s&#160;prsty. Maličký had, lesklý jako rozplavený kov, švihl zploštělou hlavou a&#160;pohnul se v&#160;listí. Tart se zamračil a&#160;udeřil ho hlavní pušky. Plaz tiše zasyčel a&#160;spadl do trávy.</p>
			<p class="MLP_text ParaOverride-1">Tart uskočil a&#160;rozběhl se pryč.</p>
			<p class="MLP_text ParaOverride-1">Kdesi v&#160;dálce se ozval výstřel, pak druhý, Tartovi kamarádi se asi vážně pustili do lovu. Námořník se v&#160;zamyšlení zastavil. Ještě jeden vzdálený výstřel porušil ticho a&#160;Tart si náhle uvědomil, že zašel mnohem dál než měl. Bolely ho nohy, trápila ho žízeň, ale zářivé, vzrušující opojení ho pobízelo, nutilo ho jít bez úvah a&#160;vysvětlení stále dál a&#160;dál. Chvílemi se mu zdálo, že krouží na jednom místě jako ve zvláštním fantastickém tanci, že všechno, co ho obklopuje, žije a&#160;dýchá, kdežto on spí v&#160;chůzi s&#160;očima dokořán, že na světě není ani oceán, ani loď, a&#160;že nikdy nežil ve světě lidí, ale odjakživa se toulá zde, naslouchá mámivé hudbě ticha, vlastnímu dechu i&#160;hlasu dalekých předtuch, mlhavých jako dětský sen.</p>
			<p class="MLP_text ParaOverride-1">V&#160;lese se stmívalo stále víc, kmeny houstly, nad Tartovou hlavou se víc a&#160;víc splétaly zelené slunečníky, hlasy ptáků utichaly. Bořil se nohama do vysokého koberce. V&#160;objetí zšeřelého lesa pluly něžné vidiny, žijící prchavou vteřinou. Vzduchem vířily nespočetné oči těchto bytostí, skrytých před Tartem&#160;– kanuly mu na ruce jako slzy květin, třpytily se v&#160;zeleném jiskření vážek a&#160;mizely&#160;– byly zamyšlené, smutně zadumané a&#160;něžné jako teskná vzpomínka. V&#160;zajetí zármutku a&#160;tíživé strnulosti kráčel Tart stále dál.</p>
			<p class="MLP_text ParaOverride-1">A&#160;nakonec už nebylo kam jít. Octl se v&#160;nejopuštěnějších místech, byla tu téměř hluboká tma, která dýchala hnilobou, čpavou vůní tlejících rostlin a&#160;vlhkem. Napřáhl ruce&#160;– dotýkal se vlahých lodyh cizopasníků, křehkého vaziva listí, malých pružných ostnů. Zalykal se dusnem, rozčilením i&#160;únavným, nevysvětlitelným vzrušením. Rozsvítil voskovici a&#160;ozářil zelené sklepení. Byl jako v&#160;truhle. Ze všech stran naň dotírala zeleň, za ní se matně rýsovaly kmeny stromů, které se mokře leskly.</p>
			<p class="MLP_text ParaOverride-1">Odhodil sirku a&#160;omráčen tmou vrhl se cestou necestou. Byla to zoufalá šarvátka člověka s&#160;lesem, boj touhy s&#160;překážkami, bitva živého těla s&#160;přilnavou, téměř neschůdnou stěnou. Bral ztečí každý krok, každý pohyb nohou. Do prsou a&#160;do obličeje mu vystřelovaly tisíce obrovitých pružin, probodávaly mu pokožku, tloukly ho do rukou, braly ho v&#160;zběsilá mlčelivá objetí a&#160;srážely ho zpět. Nevědomky, vášnivě, oslepen a&#160;udýchán štval se kupředu, zastavoval se, lapal po dechu a&#160;znovu jako voják v&#160;nepřátelském obklíčení kráčel krok za krokem černou pustinou.</p>
			<p class="MLP_text ParaOverride-1">Světlo přišlo náhle, ve chvíli, kdy to vůbec nečekal. Zmučen, ale spokojen si otřel do rukávu poškrábaný, zpocený obličej, napřímil se, otevřel oči, ale trhl sebou a&#160;znova je zavřel. Chvěl se nadšením a&#160;celou minutu si netroufal zvednout víčka, bál se, že nádhera, která jej obklopuje, je pouze náhodný záblesk pohádky v&#160;jeho mysli. Ale silné, palčivé světlo pronikalo řasami jako červená mlha&#160;– netrpělivou radostí otevřel oči.</p>
			<p class="MLP_text ParaOverride-1">Stál na oválném lesním palouku, pokrytém hustou, šťavnatou zelení. Tráva mu sahala až po pás. Její zářivá, ale měkká barva překvapila Tartův zrak neobyčejnou čistotou, leskem a&#160;svěžestí. Asi třicet kroků od něho se táhly skály z&#160;tmavě růžové žuly a&#160;skrývaly výhled na stromy. Byl to přerušený oblouk a&#160;podobal se nepravidelné podkově, jejíž konce byly obráceny k&#160;němu. Jejich obrysy nebyly ani masivní, ani těžkopádné. Byly ostré a&#160;vzdušné, jako by je něžné prsty uhnětly z&#160;načervenalého vosku. Třpytily se kolem smaragdové mýtiny jako korálový náhrdelník na zeleném hedvábí. Nad jejich vrcholky se vznášel duhový opar vodopádů. Prameny vody, jemné jako pavučina, padaly s&#160;jednotvárnou hlubokou melodií a&#160;visely ve vzduchu, jako by náhle znehybněly.</p>
			<p class="MLP_text ParaOverride-1">Bylo jich spousta. Nedaleko plynuly jeden vedle druhého jako nekonečná stříbrná tkanina. Ve skupinách, po dvou, po třech se tiše vrhaly z&#160;vlahého kamenitého lože do neviditelné nádrže. Osamělá kaskáda klouzala po stupních s&#160;vysokého hřebenu a&#160;rozstřikovala průzračné tekuté stříbro. Rovný skleněný pruh se s&#160;šuměním rozbíjel o&#160;kameny a&#160;třpytivá záplava krůpějí stoupala jako kouř. Tropické slunce se odráželo v&#160;hrách vod jako milióny zlatých atomů. A&#160;tiché, něžné vodopády klesaly stále a&#160;stále jako nekonečná perlová obruč.</p>
			<p class="MLP_text ParaOverride-1">Tart zhluboka vydechl a&#160;zasmál se. Na jeho rozčileném, nadšeném obličeji utkvěl tichý úsměv. Překvapily ho i&#160;stromy, které rostly kolem palouku. Blíž ke kmeni byly jejich tmavě zelené, široké listy světlejší, byly bledé, až průzračně zlaté, a&#160;uprostřed růžově planuly, byly útlé a&#160;něžné jako červánky. Rozsochaté kořeny se klenuly nad zemí a&#160;podpíraly těžké kmeny.</p>
			<p class="MLP_text ParaOverride-1">Tartův zrak se znovu vrátil k&#160;trávě&#160;– palouk ho lákal, tak byl svěží, hedvábně zelený, radostný. Daleko u&#160;skal se ve světlé prázdnotě tetelil vzduch, drobné vodopády opakovaly monotónní nápěv. A&#160;růžové výhně tmavozelených stromů otvíraly sluneční záplavě prvobytné kouzlo země.</p>
			<p class="MLP_text ParaOverride-1">Tart se prudce zachvěl láskou k&#160;světu&#160;– natáhl ruku a&#160;v&#160;duchu se dotkl skalnatých vrcholků. Jeho srdce se nadšeně přimklo k&#160;opuštěnému majestátu lesa&#160;– neviditelná hebká ruka ho objala kolem krku a&#160;Tart v&#160;tom objetí zadržoval dech, aby se nerozplakal. A&#160;tehdy zaznělo volání, jež probudilo les. Tart volal a&#160;v&#160;očích se mu leskly slzy. Jeho hlas letěl k&#160;vodopádům, rozbíjel se o&#160;kamenné stupně a&#160;v&#160;trojnásobné ozvěně se měnil v&#160;píseň, v&#160;píseň vášnivou a&#160;prostou, kterou vyvolal náhlý, trýznivý otřes.</p>
			<p class="MLP_verse_-I-_-12-12- ParaOverride-1">Hej, námořníku, pozor dej,<br/>tam u&#160;kormidla bdi!<br/>Závětrnou plachtu podkasej,<br/>hleď, jak se kompas chví!<br/>Vždyť spící země čeká nás,<br/>své hosty veselé!<br/>Tvá ruka, hochu, klesla zas,<br/>kormidlo mrtvé je.<br/>A&#160;noc se plíží strašlivá.<br/>Neslyšíš bouře cval?<br/>Zmítá se vlna pěnivá,<br/>vzkypěla, letí dál.<br/>Hlubina hrůzných vidin rej<br/>prostřela na tisíc,<br/>jen kurážně si zazpívej,<br/>jdem krásným láskám vstříc.<br/>Teď nespi! V&#160;ruce zvedni číš<br/>a&#160;druhou sevři škot,<br/>vždyť do přístavu s&#160;písní již<br/>připlouvá naše loď!<br/>Jak buben hřmí, tak ulicí<br/>hrdý krok bude znít.<br/>Probuď se do tmy vonící!<br/>Teď, hochu, nesmíš snít!</p>
			<p class="MLP_text ParaOverride-1">Melodie ho opájela, ještě dlouho zněl jeho hlas beze slov, opakoval si rázný a&#160;smutný refrén námořnické písně. Bez touhy a&#160;bez myšlenek, dojat vzpomínkami na to, co bylo v&#160;jeho životě stejně nádherné a&#160;překvapivé jako tento nepatrný ráj na opuštěném ostro­vě, stál na kraji palouku, nadšen tím, že náhle ztratil paměť pro svízele a&#160;úsilí života, pro temná období lidského bytí, kdy spící duše trhá starý obal, než mávne třpytivými křídly. Obklopil ho zástup veselých, svátečních dnů. Ruce žen, které ho milovaly, hladily ho po tvářích jako hedvábné vlasy. Vynořila se v&#160;něm vzpomínka na hony v&#160;lesích jeho vlasti a&#160;na noci strávené pod hvězdnatým nebem, noci plné dobrovolného osamění, nebezpečí a&#160;zdaru. Se srdcem velkým a&#160;vzkříšeným viděl sebe sama tak, jako se vídal v&#160;hodinách snění na svazích opuštěných hor, tváří v&#160;tvář večerní zoři.</p>
			<p class="MLP_text ParaOverride-1">Sundal s&#160;ramene pušku, ulehl do trávy a&#160;s&#160;hrůzou pomyslel na to, že zítřek je nevyhnutelný&#160;– část života, věnovaná ostatním…</p>
			<p class="MLP_text ParaOverride-1">Točila se mu hlava z&#160;vůně květin. Vyčerpáním se mu třásly ruce i&#160;nohy, obličej ho pálil a&#160;před zavřenýma očima měl růžovou mlhu.</p>
			<p class="MLP_text ParaOverride-1">Nevzpouzel se. Hluboká ospalost ho něžně spoutala. Pomalu se nořil do tiché, vonné hloubky, kde potkáváme splněná přání a&#160;radost, nezkalenou člověkem. Tart spal, a&#160;když se probudil, byla noc a&#160;temné ticho, plné hvězd.</p>
			<p id="_idParaDest-16" class="MLP_uroven3_nadpis ParaOverride-1">Blemer nalézá Tarta</p>
			<p class="MLP_text_bez1radku ParaOverride-1">Tart seděl s&#160;pokrčenýma nohama u&#160;ohně<a id="_idTextAnchor015"></a>, naslouchal a&#160;přemýšlel. Celou noc nespal. Tíživý, zádumčivý neklid mu prohloubil vrásky na obličeji. Krájel tabák, ale měl nemotorné ruce, roztržitě sbíral kousky, které odletovaly od nože. Jistota, že není pozorován, dávala jeho obličeji výraz zvláštní nenucenosti, kdy každý sval i&#160;pohled vypráví o&#160;náladě stejně plynně jako čitelně opsaný dopis. Oheň líně praskal, syčel, klikatil se v&#160;naleštěné oceli pušky a&#160;bledě se odrážel v&#160;Tartových očích. Les dřímal v&#160;poledním parnu. Znělo v&#160;něm zastřené šumění neviditelného života, jitřilo srdce podivným kouzlem liduprázdna, obrovité síly a&#160;ticha.</p>
			<p class="MLP_text ParaOverride-1">Námořník vstal, nasypal tabák do malé plechovky, zvedl pušku a&#160;dlouho tak mlčky stál a&#160;naslouchal ptačím hlasům. Občas se před ním na letmý okamžik mihl v&#160;spletitém krajkoví listí klamný obrys zvířete, ale Tart po každé bezděky trhl rukou a&#160;cukl hlavní pušky. V&#160;hlubinách lesa se střídalo zelené světlo a&#160;přítmí. Upíral tam neklidnou mysl, pátral po živém, mlčelivém tvoru s&#160;parohy a&#160;s&#160;očima černě vlahýma.</p>
			<p class="MLP_text ParaOverride-1">Tarta obklopovala zpěvná a&#160;trýznivá mrákotnost lesa, prosyceného výpary močálů, vůní tlejících rostlin a&#160;divokou pohádkovou krásou.</p>
			<p class="MLP_text ParaOverride-1">Hned nablízku, hned v&#160;dálce zapraskalo křoví, přebíhali tam neznámí, nevídaní tvorové, naslouchali jeden druhému a&#160;jejich podoba, stvořená Tartovou fantazií, buď nabývala obrovitých, úctyhodných rozměrů, nebo se zmenšovala a&#160;rozplývala, když praskot utichl.</p>
			<p class="MLP_text ParaOverride-1">Ostrý výkřik prchajícího ptáka probudil Tarta z&#160;hluboké strnulosti. Zvedl oči, ale hned je instinktivně sklopil, natáhl kohoutek a&#160;zbystřil pozornost&#160;– pátral v&#160;slunečném čeření listí.</p>
			<p class="MLP_text ParaOverride-1">Zpočátku bylo těžké uhodnout, co to je, malý stín nebo skvrna srsti, kdosi se skrýval sotva deset kroků od Tarta a&#160;jeho patrná, zvídavá přítomnost mátla Tartovy myšlenky, pohlcovala všechno kromě kruté, palčivé touhy setkat se s&#160;očima zvířete. Pomalu vykročil kupředu a&#160;chtěl vykřiknout, aby zvíře vyplašil, náhle však v&#160;nejhlubší zeleni zachytil záblesk černých očí. Narovnal se a&#160;překvapeně sebou trhl. V&#160;ruce se mu nervózně zatřásla puška, zatajil dech a&#160;chvíli si vůbec netroufal vystřelit&#160;– tolik bezmezného údivu, naivity a&#160;zvědavosti zářilo z&#160;té malé lesklé zřítelnice.</p>
			<p class="MLP_text ParaOverride-1">Oko si vytrvale prohlíželo člověka, pak se pohnulo, přiblížilo se, připojilo se k&#160;němu druhé a&#160;jejich lačný, pánovitý pohled se pomalu přestával Tartovi zamlouvat. Připadalo mu, že se ho oči ptají: kdo jsi? Zvedl pušku, zamířil, ale spustil ruku v&#160;tom okamžiku, kdy se ozval radostný, udýchaný výkřik: „Ksakru, Tarte! Buď zdráv, člověče!“</p>
			<p class="MLP_text ParaOverride-1">S&#160;tíživým chladem u&#160;srdce se Tart obrátil k&#160;námořníkovi. Z&#160;křoví se náhle ozval zběsilý praskot, nízké zatočené parohy se v&#160;úleku kmitly a&#160;zmizely. Blemerovi se po tvářích proudem řinul pot. Oči, zarudlé únavou a&#160;vedrem, pátravě těkaly po Tartově obličeji, plné rty měl zkřivené, jak dusil smích. Sundal čepici, rukávem blůzy si otřel zpocené čelo a&#160;znovu zařval z&#160;plných plic&#160;– a&#160;byly to plíce námořníka zdravého jako křemen: „Ty nemehlo, jak jsi tady moh’ zabloudit? Panebože, tři míle na dýlku, tři míle na šířku! To je dno skleničky a&#160;ne ostrov. Samozřejmě, že jsou ostrovy, kde se může slušnej člověk projít, takovej Cejlon nebo Zéland, ale ne tahleta nůše trávy, prosím tě! My už jsme si říkali, že buď tě zblajznul orangutan, nebo ses oběsil. Ale fakt ti řeknu, kamaráde, mám strašnou radost, že to tak dopadlo!“</p>
			<p class="MLP_text ParaOverride-1">Chytil Tarta za ruku, cloumal jí a&#160;vyvracel mu prsty. Tart se zkoumavě díval na Blemera. Ovšem, tenhle ho zradí, doufat v&#160;opak by byla největší lehkomyslnost. Je prostý a&#160;hloupý, dobrácký a&#160;krutý. A&#160;navíc je užvaněný, rád se zavděčí nadřízeným. Vždyť už teď se na něho dívá jako na své vlastnictví, olizuje se, v&#160;duchu už si mne ruce a&#160;vychutnává chvíli, až kapitán procedí mezi zuby pochvalu.</p>
			<p class="MLP_text ParaOverride-1">Blemer sundal pušku, s&#160;úlevou se protáhl a&#160;znova se pustil do řečnění, dodával si tak odvahu. Tartova mlčelivost a&#160;nehybnost ho rozčilovala. Žvanil, pokřikoval, ale neodvažoval se říci přímo: „Tak jdeme!“ Pletl jedno přes druhé, potil se a&#160;nejmíň po desáté už vykládal, jakou měli všichni starost, jak si to vůbec nedovedli vysvětlit a&#160;jak ho hledají. Jeho hlas zněl stále nejistěji, a&#160;stále roztržitěji mu Tart naslouchal, chvíli se usmíval, chvíli se mračil. Blemerovi připadalo, že Tart zde je i&#160;není, že je to ten, koho dobře zná, a&#160;zas že je to docela cizí, uzavřený, nepřátelský člověk.</p>
			<p class="MLP_text ParaOverride-1">„Lítáme tady jak honicí psi,“ zajíkal se Blemer. „Jsem jako houba, jenom ždímat, jak jsem zpocenej. To víš, bez tebe jsme nemohli odjet, nařídili nám, že tě musíme najít živýho nebo mrtvýho, kdybysme tě měli vykopat ze země nebo vyříznout panterovi z&#160;břicha nebo chytit ve vzduchu… Kuchař do sebe omylem vrazil octovou tresť místo whisky, teď tam leží a&#160;kňučí, a&#160;zejtra je žold a&#160;budou vyplácet za čtyři měsíce a&#160;jenom ve zlatě! Silvestr už si dělá zuby na moje prachy, od Hongkongu jsem mu dlužnej čtrnáct kulatejch, ale ať si je nejdřív vyhraje zpátky, darebák, ne? Copak se nepamatuješ, jak sem mu v&#160;Makau musel navalit dvě fungl nový blůzy? Heleď, Tarte, poslouchej… ono se říká… ale nesmíš se zlobit… je to pravda, nebo ne?“</p>
			<p class="MLP_text ParaOverride-1">„Co?“ řekl Tart a&#160;čistil hlaveň vytěrákem.</p>
			<p class="MLP_text ParaOverride-1">„Ale to… no tak se nedělej, prosím tě… Ale jestli to není pravda, tak stejně…“</p>
			<p class="MLP_text ParaOverride-1">Blemer ztlumil hlas a&#160;v&#160;obličeji se mu objevila bojácná úcta. Tart si hrál s&#160;puškou. Vyndal zátku, pomalu obrátil hlaveň a&#160;z&#160;hlavně se skutálely na zem maličké lesklé broky.</p>
			<p class="MLP_text ParaOverride-1">Blemer netrpělivě čekal, a&#160;když Tart opálenou rukou zarazil do hlavně náboj, až vytěrák zadrnčel, poznamenal:</p>
			<p class="MLP_text ParaOverride-1">„Zahodil jsi broky, a&#160;co bys taky teď lovil, prosím tě, je čas k&#160;obědu.“</p>
			<p class="MLP_text ParaOverride-1">Tart vytáhl vytěrák a&#160;zvedl unavené, přepadlé oči. Ale Blemer v&#160;nich nezahlédl ani stopu vzrušení, ani stopu po neochvějném rozhodnutí. Měl dojem, že by si s&#160;ním Tart rád promluvil, a&#160;tak jen vzdychal a&#160;čekal, až mu Tart dá souhlasnou odpověď. Ale ten zřejmě nepospíchal.</p>
			<p class="MLP_text ParaOverride-1">Blemer tedy řekl:</p>
			<p class="MLP_text ParaOverride-1">„No tak… Je to teda pravda?“</p>
			<p class="MLP_text ParaOverride-1">„Co je pravda?“ vykřikl náhle Tart a&#160;v&#160;očích mu vzplanul takový hněv, že Blemer bezděky ucouvl. „Co tam o&#160;mně žvaní ta koktavá banda tuleňů? Co?“</p>
			<p class="MLP_text ParaOverride-1">„Co je s&#160;tebou, Tarte? Nic, přísahám ti, prokristapána, čestný slovo, vůbec nic!“ vyhrkl Blemer a&#160;zbledl úlekem. „Prostě se říká… prostě, že…“</p>
			<p class="MLP_text ParaOverride-1">„Tak co, Blemere?“ promluvil Tart. Přemáhal se a&#160;zhluboka dýchal. „Oč jde?“</p>
			<p class="MLP_text ParaOverride-1">„Ale…“ Blemer rozhodil ruce a&#160;namáhavě vysoukal: „Že znáš zaříkávat a… to… žes viděl ďábla… rozumíš? Proto že vždycky mlčíš, no… Ale já myslím, že to není pravda, přece jsem u&#160;tebe na vlastní oči viděl modlitební knížku.“</p>
			<p class="MLP_text ParaOverride-1">Rozčileně se odmlčel. Ale sám těm povídačkám věřil. V&#160;živém tichu lesa bylo náhle mučivé napětí. Blemera znenadání popadla strašlivá hrůza, jako by se to divoké zelené okolí proměnilo v&#160;sluch, jako by si šeptalo, jako by se naň dívaly tisíce vzdušných očí.</p>
			<p class="MLP_text ParaOverride-1">Tart se zamračil. Rozmrzele, ale klidně se usmál.</p>
			<p class="MLP_text ParaOverride-1">„Běž k&#160;obědu, Blemere,“ řekl. „Já nemám hlad a&#160;taky nejsem tak docela ve své kůži.“</p>
			<p class="MLP_text ParaOverride-1">„Jak to?“ podivil se Blemer. „Vždyť na tebe čekají, copak to nechápeš?“</p>
			<p class="MLP_text ParaOverride-1">„Přijdu potom.“</p>
			<p class="MLP_text ParaOverride-1">„Potom?“</p>
			<p class="MLP_text ParaOverride-1">„Ano, teď se mi nechce.“</p>
			<p class="MLP_text ParaOverride-1">Blemer se váhavě usmál. Nerozuměl mu.</p>
			<p class="MLP_text ParaOverride-1">„Blemere,“ rychle a&#160;rázně řekl Tart a&#160;zadíval se stranou. „Blemere, jdi a&#160;pověz jim, že se nevrátím. Rozuměls? Pověz to tak: Tart zůstal na ostrově. Už nechce sloužit, nechce se ponižovat, nechce být tam, kde se mu nelíbí. Řekni: přemlouval jsem ho, prosil jsem ho, vyhrožoval jsem mu, nic platné. Řekni, že jsem přísahal, že tě zastřelím, když mi nedáš pokoj.“</p>
			<p class="MLP_text ParaOverride-1">Tart se zhluboka nadechl, popotáhl si kožený opasek a&#160;rychle, jen úkosem sklouzl očima po Blemerovi… Viděl, jak mu na spáncích naběhly žíly, jak pravičkou udělal neurčitý pohyb a&#160;začal si pohrávat s&#160;límcem a&#160;jak těká rozpačitýma, vykulenýma očima. Rozhostilo se mlčení.</p>
			<p class="MLP_text ParaOverride-1">„To jsou hloupé vtipy,“ strnule vymáčkl Blemer. „Že se ti chce říkat takový pitomosti. Jestli vyrazíme hned, tak ještě zastihneme na břehu naše, ve dvou se špatně vesluje.“</p>
			<p class="MLP_text ParaOverride-1">„Blemere!“ Tart zrudl hněvem. „Já nedělám vtipy, už bys mě mohl znát. Půjdeš a&#160;řekneš: pro Tarta přestali lidi existovat. Upřímně se vám omlouvá, ale rozhodl se, že bude žít sám. Rozuměls?“</p>
			<p class="MLP_text ParaOverride-1">Námořník zatajil dech a&#160;zvědavýma, vyjevenýma očima hledal v&#160;Tartově obličeji alespoň náznak úsměvu. Zbláznil se! Na tomhle ostrově prý rostou v&#160;bažinách zvláštní kytky, člověk se jich radši vůbec nemá ani dotknout. Ale Tart je zaručeně trhal, ten na to vypadá… To je něco!</p>
			<p class="MLP_text ParaOverride-1">„Sbohem!“ řekl Tart. „Až uvidíš chlapce, tak je pozdravuj!“</p>
			<p class="MLP_text ParaOverride-1">Krátce vzdychl, uchopil pušku a&#160;pomalu se vzdaloval. Blemer se díval za jeho klátivou postavou a&#160;stále ještě nevěřil, ale když se Tart sehnul a&#160;ponořil se do jásavé zeleně na kraji lesa, už to Blemer nevydržel. Hrdlo se mu sevřelo vztekem i&#160;obavami, že zběha nedohoní. Přeběhl palouk, v&#160;chůzi natáhl kohoutek a&#160;tím směrem, kde se s&#160;praskotem pohybovalo křoví, vykřikl:</p>
			<p class="MLP_text ParaOverride-1">„Zabiju tě! Stůj!“</p>
			<p class="MLP_text ParaOverride-1">Jeho hlas bezmocně utonul v&#160;zelené pustině. Počkal vteřinu a&#160;náhle s&#160;mstivou ukvapeností vystřelil. Kulka táhle zahvízdala, zašustělo listí, které v&#160;letu rozrážela. Ptáci umlkli. V&#160;této části lesa zavládlo skličující ticho.</p>
			<p class="MLP_text ParaOverride-1">„Stůj!“ znovu zařval Blemer a&#160;rozběhl se za Tartem. „Darebáku! Dezertére!“</p>
			<p class="MLP_text ParaOverride-1">Klopýtal, rozčileně mával puškou, ale asi po deseti krocích opět spatřil Tarta, a&#160;jeho rozčilení rázem ochladlo. Tart držel prst na spoušti a&#160;mířil mu na hruď.</p>
			<p class="MLP_text ParaOverride-1">Instinktivně ucouvl, aby uhnul před kulkou, pak pomalu zvedl ruce a&#160;zacílil také. Rozčilení mu vadilo, dlouho hledal mušku, pak vztekle zaklel a&#160;trnul&#160;– čekal na výstřel. Tart zvedl hlavu. Blemer v&#160;duchu uskočil, zpotil se, stiskl spoušť, ale v&#160;témž okamžiku mu Tart prostřelil prsa.</p>
			<p class="MLP_text ParaOverride-1">Blemer usedl. V&#160;prostřelených prsou mu hvízdal vzduch. Tart se bolestně usmál, sklonil se k&#160;Blemerovi a&#160;z&#160;křečovitě sevřených prstů mu vytáhl chomáč trávy. Nevěděl, co dělat, a&#160;tak klečel, zdrcen mlčelivým nepokojem.</p>
			<p class="MLP_text ParaOverride-1">Blemer otočil hlavu a&#160;zaklel. Tart mu připadal jako strašlivý netvor, jako lidožrout. Pohlédl vzhůru, a&#160;když spatřil jásavou modř oblohy, vzpomněl si na smrt.</p>
			<p class="MLP_text ParaOverride-1">„Jsi darebák, darebák!“ zasténal. „Proč jsi to udělal?“</p>
			<p class="MLP_text ParaOverride-1">„Přestaň mluvit hlouposti,“ namítl Tart a&#160;utrhl ze své blůzy pruh látky. „Štval jsi mě jako zvíře, ale zvíře umělo střílet. Místo tebe bych tady teď ležel já, jinak to nešlo.“ Svinul obvaz, rozepnul Blemerovi blůzu a&#160;pokoušel se zastavit krev. Horká, lepkavá tekutina mu prosakovala mezi prsty. Cítil, jak mu pod rukou ťuká srdce, zesláblé úlekem. Přimáčkl obvaz, Blemer sebou škubl a&#160;zamračil se.</p>
			<p class="MLP_text ParaOverride-1">„Pekelná bolest,“ procedil a&#160;chraptivě oddechoval. „Nech to, k&#160;ničemu to není. Šlo to skrz. Za chvíli bude po mně. To se chechtáš, mizero, vrahu!“</p>
			<p class="MLP_text ParaOverride-1">„Vůbec ne,“ vážně namítl Tart. „Je mi těžko. Odpusť, nechtěl jsem to.“</p>
			<p class="MLP_text ParaOverride-1">Bez ustání hleděl Blemerovi do přepadlého obličeje. Kolem očí se mu prostíraly namodralé stíny, široká, dávno neholená brada trčela k&#160;nebi.</p>
			<p class="MLP_text ParaOverride-1">„Tráva studí,“ zasténal Blemer a&#160;bezmocně se pohnul. „Umřu, chápeš to? Proč?“</p>
			<p class="MLP_text ParaOverride-1">Nebe bylo lhostejně klidné, modré, vzdálené. A&#160;na zemi v&#160;chladném potu agónie umíral člověk, oběť svobodné vůle.</p>
			<p class="MLP_text ParaOverride-1">„Blemere,“ řekl Tart. „Tys šel tímto lesem a&#160;hledals mne. Tvá touha se splnila. Ale když jsem odepřel jít s&#160;tebou, jak tě mohlo napadnout, že silou zlomíš sílu, bez rizika, že sám prohraješ vlastní hru?“</p>
			<p class="MLP_text ParaOverride-1">„Táhni k&#160;čertu!“ zasténal Blemer a&#160;vyplivl růžovou slinu. „Jsi zrádce a&#160;lump!“</p>
			<p class="MLP_text ParaOverride-1">Odmlčel se, ale brzy zasténal znovu, a&#160;tak hlasitě, že se Tart zachvěl. Raněný vynakládal poslední zoufalé úsilí, aby zvedl hlavu. Oči mu zastírala smrtelná vláha.</p>
			<p class="MLP_text ParaOverride-1">„Trápíš se moc?“ zeptal se Tart.</p>
			<p class="MLP_text ParaOverride-1">„Jestli se trápím? Ohóhó!“ vykřikl Blemer. „Tarte, jsi dezertér a&#160;špína, ale proboha tě prosím, pomysli na to, že na Auroře je lazaret… Běž tam… Řekni, že umírám!“</p>
			<p class="MLP_text ParaOverride-1">Tart odmítavě zavrtěl hlavou. Blemer se napínal, opíral se týlem o&#160;zem a&#160;mával rukama, pak znovu klesal zády na vlhkou hlínu. Pohublým, mátožným obličejem mu náhle proběhla křeč. Nadával.</p>
			<p class="MLP_text ParaOverride-1">Nejdřív potichu, pak stále hlasitěji chrlil záplavu odporných, sprostých vět. Tart se díval, čekal, a&#160;když se Blemerovi zakalily oči, nabil pušku.</p>
			<p class="MLP_text ParaOverride-1">„Ještě chvilku, Blemere,“ řekl. „Hned to všechno skončí.“</p>
			<p class="MLP_text ParaOverride-1">Blemer neodpovídal. Tart tušil bouři výkřiků, které se draly z&#160;námořníkových rtů, rozkousaných do krve, a&#160;kterým zuřivost a&#160;utrpe­ní vzaly dech. Odstoupil stranou, aby Blemer náhodou nevytušil jeho záměr, namířil mu do týla a&#160;vystřelil.</p>
			<p class="MLP_text ParaOverride-1">Raněný se zachvěl, vydechl a&#160;strnul.</p>
			<p class="MLP_text ParaOverride-1">Teď byl mrtev. Jeho silné tělo obklopila malá zelená armáda lesní trávy a&#160;kolébajíc se, nahlédla mu do obličeje.</p>
			<p id="_idParaDest-17" class="MLP_uroven3_nadpis ParaOverride-1">„<a id="_idTextAnchor016"></a>Garnache, Kohoutí ulice“</p>
			<p class="MLP_text_bez1radku ParaOverride-1">Na břehu až u&#160;vody stojí ve stínu obrovitého stromu pevný dubový sud, dobře přikrytý napuštěnou plachtovinou. Není na zámek&#160;– je to mezinárodní poštovní stanice. Lodi, které tady proplouvají, tam házejí dopisy, adresované do všech končin světa. Loď, plující do Austrálie, vybere australskou poštu, loď do Evropy převezme evropskou.</p>
			<p class="MLP_text ParaOverride-1">Clipper se chystal k&#160;odplutí. Pomalu a&#160;vytrvale rachotil kotevní naviják, těžce se převracel v&#160;kovovém lůžku. Z&#160;vody se plazilo lano a&#160;táhlo za sebou kotvu, olepenou vodními řasami, bahnem a&#160;lasturkami. Námořníci, zesláblí vedrem, malátně bloumali po rozpálené vysmolené palubě a&#160;připevňovali zdvihací lanka nebo seděli na ráhnech a&#160;rozvinovali uschlé plachty. V&#160;té chvíli dorazil k&#160;břehu člun s&#160;šesti veslaři, na písek vyskočil podporučík a&#160;přistoupil k&#160;sudu. Odhrnul plachtovinu, vytáhl několik balíčků a&#160;vhodil dovnitř svazek dopisů.</p>
			<p class="MLP_text ParaOverride-1">Pak všichni odjeli a&#160;brzy se člun proměnil v&#160;černou skvrnku, mávající drobounkými vesly. Clipper měnil podobu. Od ráhna k&#160;ráhnu se napínaly těžké plachty, zakrývající stožáry. Loď se podobala ptáku, který plachtí s&#160;rozpjatými křídly ve vzduchu. Bylo v&#160;ní napětí a&#160;vzlet, netrpělivost i&#160;zdrželivá síla.</p>
			<p class="MLP_text ParaOverride-1">Trám na přídi pomalu kreslil oblouk od západu k&#160;jihovýchodu. Loď se těžkopádně obracela, v&#160;modři zálivu, vybledlého vedrem, zanechávalo kormidlo zpěněnou stopu. Clipper se teď podobal člověku, který opouští náhodný nocleh. Za zádí se táhla rovná čára pěny&#160;– clipper nabíral rychlost.</p>
			<p class="MLP_text ParaOverride-1">Jeho obrysy byly stále menší, vzdušnější, světlejší. Z&#160;břehu kvetoucího ostrova je pozoroval člověk. Tart.</p>
			<p class="MLP_text ParaOverride-1">Lhostejně čekal, až clipper zmizí. Loď odvážela krajany, jednotvárnou, nudnou kázeň, žebrácký žold, a&#160;jinak nic. Všechno ostatní mu zůstalo. Mohl chodit po libosti, mohl se pohybovat po libosti, mohl jíst a&#160;pít, kdy se mu zachce, mohl dělat, co se mu zachce, a&#160;nestarat se vůbec o&#160;nic. Střásal se sebe břemeno země, kterou lidé nazývají krátkým a&#160;strašným jménem „vlast“, aniž chápal, že toto slovo má označovat místo, kde se člověk narodil, a&#160;víc už nic.</p>
			<p class="MLP_text ParaOverride-1">Díval se za odjíždějící lodí a&#160;ani v&#160;nejmenším nepochyboval, že za Blemerova vraha považují právě jeho. Proč zanechali pátrání? Proč se sotva šest dní po Tartově odchodu clipper rozjel do Austrálie? Domnívají se snad, že je mrtev? Ale pro posádku nebyl ostrov tak veliký, aby ztratili naději, že najdou jednoho člověka nebo aspoň jeho kosti? Odjezd Aurory ho trochu podráždil, měl pocit osobní urážky. Byl nadmíru ješitný, nebojácný a&#160;prudký a&#160;zvykl si na to, že odpůrci se k&#160;němu i&#160;k&#160;jeho činům chovali jako k&#160;válečnému nepříteli. Clipper před ním nebude přece utíkat?</p>
			<p class="MLP_text ParaOverride-1">Vzpomněl si na svou skrýš, na skalnatou strž, s&#160;dnem hladkým jako parkety a&#160;s&#160;krovem z&#160;rozkvetlých keřů. Není na tom nic divného, že clipper odjel s&#160;nepořízenou. Podle <span class="MLP_znak_kurziva_11b">jejich</span> představ mohl jen utonout. A&#160;kdo tolik stál o&#160;Blemera? Na clipperu je sto námořníků, o&#160;dva víc nebo míň, není to jedno? Je horká doba, čínští piráti krouží v&#160;souostroví jako vosy. Vojenské plavidlo, které koná strážní službu, nemůže přece dlouho nečinně kotvit.</p>
			<p class="MLP_text ParaOverride-1">Pomalu kráčel se sklopenou hlavou po břehu. Vlastní situace mu teď připadala strašlivě jasná: až ho to tady omrzí, počká na nějakou obchodní loď. Zapálí hranici&#160;– a&#160;získá krátké útočiště na cizí palubě. Kam pojede, proč a&#160;kvůli čemu?</p>
			<p class="MLP_text ParaOverride-1">Ale na to nemyslel. Svoboda, neomezená svoboda mu dýchala do tváře teplý monzun a&#160;horkou vláhu rostlin, unavených vedrem. Byla to zoufalá extáze hráče, který vsadil všechno a&#160;vyhrál víc, než vsadil. Ten, kdo vyhraje, nepřemýšlí o&#160;tom, jak upotřebí peníze, má daleko k&#160;jakýmkoli rozpočtům, hudba zlata ho prochvívá od hlavy k&#160;patě dráždivým vírem přání a&#160;možností, jejichž nádhera tkví v&#160;tom, že jsou nesplnitelné.</p>
			<p class="MLP_text ParaOverride-1">Snad už zítra mu osud odejme to, co dnes vyhrál, ale ta chvíle přece dosud nenastala?</p>
			<p class="MLP_text ParaOverride-1">Ať žije nádherné neznámo!</p>
			<p class="MLP_text ParaOverride-1">Podléhaje zvědavosti, smíšené s&#160;předtuchou, pomalu odhrnul plachtovinu, sklonil se nad sud a&#160;otevřel ho. Na dně zahlédl jakési šedé obálky. Bylo jich hodně, aspoň dvacet, a&#160;Tart pečlivě prohlédl jednu po druhé.</p>
			<p class="MLP_text ParaOverride-1">Cítil podivné uspokojení, že drží v&#160;rukou hmatatelné stopy lidí, kteří odešli, že s&#160;nimi může v&#160;duchu rozmlouvat, zatím co oni o&#160;tom nemají nejmenší tušení. Stačí jen chtít, a&#160;pozná jejich myšlenky, může jim odporovat, aniž ho uslyší, a&#160;neriskuje, že bude polapen. Nejvíc ho zajímaly dopisy námořníků. Pozorně prohlížel neúhledná křivá písmena a&#160;nejasně tušil, že tam může být i&#160;leccos o&#160;něm. Rozčilen tímto předpokladem, pečlivě odložil několik obálek, na kterých byly adresy blízké jeho rodišti. Pátral po nejbližším krajanovi, přehraboval se v&#160;obálkách prsty roztřesenými nedočkavostí, rozkládal na písku šedé obdélníky, až náhle přečetl:</p>
			<p class="MLP_text ParaOverride-1">„Garnache, Kohoutí ulice.“</p>
			<p class="MLP_text ParaOverride-1">Garnache! To bylo necelých deset mil od městečka, kde se narodil. Vzpomíná na vozy naložené trávou, na zaprášenou silnici, po které běhával jako chlapec. Vsadil by se, že to nepsal nikdo jiný než ten tlouštík Rille!</p>
			<p class="MLP_text ParaOverride-1">Ano, tady stojí Rillovo jméno, napsané malými tiskacími písmeny. Vyndal nůž a&#160;rozřízl silnou obálku. Byl to dlouhý dopis, Rille popsal nekonečnými klikyháky čtyři velké stránky, dopodrobna vykládal o&#160;plavbě, o&#160;událostech, jichž byl svědkem, rozplýval se něžnůstkami, určenými jeho ženě. Tart kvapně přebíhal řádky. Prsty se mu třásly stále víc, z&#160;obličeje vyprchala barva. Strnulé oči se mu zaleskly&#160;– odhodil papír a&#160;bezděčně uchopil pušku.</p>
			<p class="MLP_text ParaOverride-1">Kolem bylo pusto jako dřív, lehký příboj pohyboval malými oblázky a&#160;tiše šuměl v&#160;uschlých řasách. Tartovi skákaly před očima řádky z&#160;dopisu, který zmačkal a&#160;zahodil. „… kdyby se propadl do pekel, byl by tam, kam patří. Ale naši si myslí, že je naživu. Vrátíme se za čtyři dny, za tu dobu ho určitě chytí, protože bude chodit volně, šest na jednoho, to by bylo, aby ho nedostali. Bůh mi odpusť, ale tady se šušká, že má Tart pletky s&#160;ďáblem. Já o&#160;tom nic nevím.“</p>
			<p class="MLP_text ParaOverride-1">„Musím odejít!“ řekl Tart. Stěží se ovládal. To, co právě přečetl, mu připadalo jako něco nemožného a&#160;neskutečného. Všechno náhle ztratilo barvu, všechno strnulo a&#160;přikrčilo se jako mlčelivý zástup vylekaných lidí. Slunce ztratilo svůj žár, v&#160;nohou měl olovo, pohyboval se pomalu a&#160;s&#160;vypětím, jako by zkameněl v&#160;záchvatu tlumeného hněvu. Jeho myšlení ztratilo pružnost, vytrvale, chorobně přemítal jen o&#160;neviditelných nepřátelích. A&#160;s&#160;nesnesitelnou touhou objevit nějaké určité východisko stoupal ode dna jeho duše i&#160;němý odpor k&#160;tajemnému nebezpečí.</p>
			<p class="MLP_text ParaOverride-1">„Šest?“ řekl a&#160;zastavil se. „Tak vás je šest, ano?“</p>
			<p class="MLP_text ParaOverride-1">Do hlavy se mu nahrnula krev a&#160;zaslepila ho. Téměř si neuvědomoval, co dělá&#160;– vyzývavě zvedl pušku a&#160;zmáčkl spoušť. Výstřel se rozletěl tichem s&#160;drobnou ozvěnou. Okamžitě nabil znovu, bez jediného zbytečného pohybu.</p>
			<p class="MLP_text ParaOverride-1">Jako dřív tu vládlo ticho, hrůzné polední ticho neobydleného ostrova. Tart naslouchal, mlčení ho dráždilo. Potřásl pěstí a&#160;vychrlil jizlivé urážky. Vyčerpán náporem tíživého vzteku kráčel kupředu, lámal křoviska, pažbou srážel šťavnaté listy. Uvědomoval si, že všechny cesty jsou odříznuty, že výstřel určitě někdo zaslechl&#160;– cítil vzteklou, bujarou netečnost a&#160;příval obrovské troufalosti. Jistota se k&#160;němu vracela úměrně s&#160;tím, jak prchaly minuty, a&#160;zelené brány lesa stoupaly výš a&#160;výš, dýchajíce vonný soumrak, šel a&#160;zezadu ho úprkem dohánělo šest mužů&#160;– jen občas se zastavovali, aby naslouchali nejasnému šramotu pronásledovaného člověka.</p>
			<p class="MLP_text ParaOverride-1">„Tarte!“ zvolal vysoký černovlasý námořník, udýchaný během. „Hej, Tarte, počkej chviličku!“</p>
			<p class="MLP_text ParaOverride-1">A&#160;ostatní po něm opakovali dychtivými, důraznými hlasy:</p>
			<p class="MLP_text ParaOverride-1">„Tarte!“</p>
			<p class="MLP_text ParaOverride-1">„Hej, Tarte!“</p>
			<p class="MLP_text ParaOverride-1">„Tarte! Tarte!“</p>
			<p class="MLP_text ParaOverride-1">Obrátil se téměř s&#160;úlevou, s&#160;radostí vojáka, který odráží první útok, a&#160;hned se zastavili všichni.</p>
			<p class="MLP_text ParaOverride-1">„My tě hledáme,“ řekl černovlasý námořník. „Jsi to ty, ne? Že mám pravdu? Zdravím tě, kamaráde! Snad už ti skončila dovolená? Mohl bys jít s&#160;námi, co říkáš?“</p>
			<p class="MLP_text ParaOverride-1">„Zítra,“ řekl Tart a&#160;potřásl puškou. „Nestojím o&#160;vás. A&#160;proč vy stojíte o&#160;mne? Nechte mě na pokoji, slídiči! Co z&#160;toho budete mít, když mě dostanete na clipper? Vůbec nic. Chci žít tady a&#160;basta! Tím jsem domluvil. Nemám, co bych si s&#160;vámi povídal!“</p>
			<p class="MLP_text ParaOverride-1">„Tarte!“ polekaně vykřikl hubený sedláček s&#160;modrýma očima. „S&#160;tebou je konec. Tobě už je všechno jedno, ty jsi troufalý člověk. Ale my sloužíme vlasti! My jsme dostali rozkaz, abysme tě našli!“</p>
			<p class="MLP_text ParaOverride-1">„Co je mně do tvojí vlasti,“ pohrdavě řekl Tart. „Snad mi ještě neřekneš, ty cucáku, ty nemehlo, že to je taky má vlast? Tři roky jsem se potloukal s&#160;tou vaší skořápkou. Já chci žít, ale ne sloužit vlasti! Cože? Musím ubíjet nejlepší roky jenom proto, že je na světě pár miliónů takových, jako jsi ty? Každý odpovídá za sebe, kamaráde!“</p>
			<p class="MLP_text ParaOverride-1">„Tarte,“ řekl třetí námořník kulatého, tupého obličeje, „je to jasné, nebraň se. My tě můžeme třeba i&#160;zabít, jestli…“</p>
			<p class="MLP_text ParaOverride-1">Nedopověděl. Zároveň s&#160;obláčkem dýmu se jeho tělo svalilo do křoví a&#160;s&#160;rozhozenýma nohama se zahoupalo na větvích. Tart znovu namířil, neuvědomělé, zmatené pohyby námořníků mu zajistily další úspěšný výstřel… černovlasý námořník klesl na zem a&#160;křečovitě zalapal do vzduchu.</p>
			<p class="MLP_text ParaOverride-1">Tartovi se zatmělo před očima. Klidně se postavil výstřelům, v&#160;poraněné ruce se mu zachvěla zbraň a&#160;spadla na zem. Zvedl ji druhou rukou a&#160;vystřelil do bílého obličeje, znetvořeného strachem.</p>
			<p class="MLP_text_-0-12-">Padal a&#160;trýznivě dlouho si nemohl uvědomit, proč vidí ty červené zášlehy výstřelů, proč leží naznak a&#160;proč znovu a&#160;znovu vnímá tupou bolest. A&#160;všechno se proměnilo v&#160;sen. Zatřpytily se jemné vodopády. Růžová žula, mokře lesklá, odrážela jejich pád. Sametová nádhera palouku se rozběhla k&#160;černým kořenům stromů, planoucích jak malé výhně&#160;– a&#160;náporem ticha se zavřely oči toho, jenž býval&#160;– Tart.</p>
			<p class="MLP_dopis_podpis_-I- ParaOverride-1">1909</p>
		</div>
</body>
</html>