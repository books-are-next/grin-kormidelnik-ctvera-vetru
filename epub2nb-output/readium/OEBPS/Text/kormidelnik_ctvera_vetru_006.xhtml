<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>kormidelnik_ctvera_vetru-3</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="kormidelnik_ctvera_vetru-3" xml:lang="cs-CZ">
		<div class="Z-kladn--textový-r-meček">
			<p id="_idParaDest-7" class="MLP_uroven2_kapitola ParaOverride-1">Palub<a id="_idTextAnchor004"></a>a a&#160;<a id="_idTextAnchor005"></a>podpalubí</p>
			<p class="MLP_text_uprostred_-I- ParaOverride-1">(Námořní o<a id="_idTextAnchor006"></a>brázky)</p>
			<p id="_idParaDest-8" class="MLP_uroven3_nadpis ParaOverride-1">I</p>
			<p class="MLP_text_bez1radku ParaOverride-1">S&#160;pomalý<a id="_idTextAnchor007"></a>m, teskným rachotem se zvedaly jeřáby, kolečka uspěchaně klapala, zuřivě rámusily navijáky. Z&#160;vrat šedivých skladů se táhl pestrý řetěz nosičů. S&#160;bednami a&#160;soudky na zádech stoupali po příkrých můstcích, skládali břemena u&#160;ohromných čtvercových jícnů podpalubí a&#160;znova sbíhali dolů, strakatí jako harlekýni a&#160;špinaví jako země. Albánské a&#160;anatolské slunce pokrylo jejich obličeje bronzovou osmahlostí, ušetřilo jen zuby a&#160;oční bělmo.</p>
			<p class="MLP_text ParaOverride-1">„Vega“ končila nakládku. Její pravidelný, jednotvárný život znalo celé město: měsíčně vykonávala dvě plavby, jednu okružní, jednu přímou. Uklizený, umytý parník, zdobený na přídi a&#160;na zádi zlatou řezbou, připomínal měšťáckého turistu, obklopeného nakladači, to byly škunery a&#160;naftové barkasy. Byl vším&#160;– byl to hotel i&#160;hostinec, nosič i&#160;agent&#160;– byl to mrzutý děda, který šlapal po jediném moři.</p>
			<p class="MLP_text ParaOverride-1">A&#160;nedaleko u&#160;rozjařeného a&#160;špinavého nábřeží, v&#160;prachu a&#160;rámusu a&#160;halasu práce odpočívali tuláci z&#160;Toulonu a&#160;z&#160;Le Havru, z&#160;Londýna a&#160;z&#160;Newcastlu, z&#160;Bombaye a&#160;Singapuru. Měli jakousi zvláštní přitažlivost, jako by z&#160;jejich špinavých, ztepilých trupů vanul dech oceánů a&#160;tlumená hudba vzdálených hlubin. Jako by spali v&#160;tom krátkém zajetí, kdy byli připoutáni silnými lany k&#160;ocelovým kruhům mol, jako by ve spánku vzpomínali na tajemství nebezpečných putování, na zběsilost tropických bouří, na sopky a&#160;útesy, na kvetoucí ostrovy, na celou tu jásavou nádheru tropů&#160;– na onen vskutku královský dar, který slunce hodilo k&#160;nohám své zbožňované.</p>
			<p class="MLP_text ParaOverride-1">Když nad tichou zelenou vodou, zčeřenou chladem, zhasíná růžový opar jitřních mlh, vstávají ospalí námořníci a&#160;poklízejí plovoucí hotely. Myjí podlahy, leští měď, natírají odtokový kanál. Ale tou dobou tuláci ještě spí: jsou unaveni a&#160;koketérie jim nesluší.</p>
			<p class="MLP_text ParaOverride-1">Kolem „Vegy“ se kupily začouzené komíny parníků a&#160;pomalu chrlily hustý, lenivý kouř. Z&#160;města, které se v&#160;prstencovitých kamenných stupních zvedalo po svahu, se nesl hluk kočárů a&#160;nezřetelné zvuky&#160;– tep života tisícerých lidí.</p>
			<p class="MLP_text ParaOverride-1">Přístav se třpytil a&#160;zpíval. Obrovitá změť zvuků a&#160;barev, nakupených na malé ploše jako kapsa zlata v&#160;puklině křemene, vyčerpávala, rozptylovala mysl, křísila pohádky. Ten nepravidelný bleděmodrý záliv se žlutým pobřežím a&#160;tisíci loďmi tajil v&#160;sobě hrůzné a&#160;hlučné okouzlení nad poklady, nashromážděnými za celé věky, nad závratí a&#160;opojením, nad smrtí a&#160;nad životem.</p>
			<p class="MLP_text ParaOverride-1">„Vega“ pohlcovala náklad žravě a&#160;bez ustání. Pobíhali tu agenti, mávali svazky žlutých nákladních listů a&#160;s&#160;pokřikem mizeli ve skladech. Závěsná lana svištivě vyletovala vzhůru, zvedala v&#160;dvojité smyčce tunové náklady, řinčely tu řetězy a&#160;naviják rachotil. Řetěz se napínal, rozechvíval se váhou kořisti. Kdosi křičel: „Majna! Dolů!“ A&#160;náklad se s&#160;plavným pohupováním snášel do hlubin podpalubí, kde už naň čekaly desítky rukou. Nakladači sundávali lana a&#160;táhli pytle a&#160;bedny do vlhkých, tmavých koutů, kde je skládali do výšky těsně nad sebe.</p>
			<p class="MLP_text ParaOverride-1">„Chabarda! Pozor!“ volali Turci a&#160;utíkali s&#160;břemenem na zádech.</p>
			<p class="MLP_text ParaOverride-1">„Virra!“ ozývaly se dole ječivé hlasy, tlumené ozvučným podpalubím.</p>
			<p class="MLP_text ParaOverride-1">„Rozinky do Anapy, čtyřiadvacet míst!“</p>
			<p class="MLP_text ParaOverride-1">„Pivo, dvě stě beden, Novorossijsk!“</p>
			<p class="MLP_text ParaOverride-1">„Železo do Tuapse!“</p>
			<p class="MLP_text ParaOverride-1">„AB nebo AS? Kruci, kdo to má poznat!“</p>
			<p class="MLP_text ParaOverride-1">„Tak rychle! Dělej! Hni sebou!“</p>
			<p class="MLP_text ParaOverride-1">„Nepleť se mi pod nohama, kolikrát to mám říkat!“</p>
			<p class="MLP_text ParaOverride-1">„Nestrkejte do mne!“</p>
			<p class="MLP_text ParaOverride-1">„Chabarda!“</p>
			<p class="MLP_text ParaOverride-1">„Říkám vám, abyste nepřekážel!“</p>
			<p class="MLP_text ParaOverride-1">„Hledám prvního důstojníka.“</p>
			<p class="MLP_text ParaOverride-1">„Zbytečně. Nikoho nepřijímáme.“</p>
			<p class="MLP_text ParaOverride-1">„Musím mluvit s&#160;prvním důstojníkem.“</p>
			<p class="MLP_text ParaOverride-1">„A&#160;proč?“</p>
			<p class="MLP_text ParaOverride-1">„Nehledám práci. Musím mu něco vyřídit.“</p>
			<p class="MLP_text ParaOverride-1">„Tak si stoupněte tamhle stranou.“</p>
			<p class="MLP_text ParaOverride-1">„Dobře.“</p>
			<p class="MLP_text ParaOverride-1">Námořník na hlídce si poopravil čepici, která se mu smekla do týla, otřel si rukávem zpocený obličej a&#160;unaveně se ohlédl na tazatele. Ten si stoupl dál od vchodu do podpalubí a&#160;roztržitě se rozhlížel.</p>
			<p class="MLP_text ParaOverride-1">Byl to statný muž pomalých pohybů, mírně shrbený, oblečený do kabátu z&#160;plachtoviny a&#160;do černých námořnických kalhot. Místo vesty měl tričko s&#160;širokými modrými pruhy, přepásané červeným látkovým opaskem. Na krátce zastřižených černých vlasech seděla šedivá anglická „žokejka“. Měl typický obličej muže náhody, chlapíka pro všechno&#160;– když je třeba, zastane kuchaře nebo plavčíka, v&#160;nouzi i&#160;posluhu, případně topiče, a&#160;leckdy i&#160;pasáka, to hlavně v&#160;obdobích smrtelné „hladovky“, která je mezi drobným lidem v&#160;přímoří tak častá. Nízké čelo, šedé oči, zamračené, ale klidné, opálená pleť, krátký tupý nos, řídké kníry, v&#160;pravém uchu malá zlatá náušnice.</p>
			<p class="MLP_text ParaOverride-1">Nakládka se pomalu chýlila ke konci&#160;– byla to velká zásilka rýže, sto sudů cukru do Sevastopolu a&#160;strojní olej do Kerče. Stále rychleji svištělo lano, pokládalo se jako dlouhá smyčka na kamenné molo, rozpálené sluncem, a&#160;z&#160;komína „Vegy“ se vyvalil hustý kouř&#160;– topiči roztápěli kotle. Na palubě se tlačil nevelký hlouček cestujících, přebíhali, ukládali si zavazadla na palubě a&#160;v&#160;kajutách. Siréna zaječela sípavým hlasem, to bylo první znamení, že loď vypluje.</p>
			<p class="MLP_text ParaOverride-1">„Hej, kamaráde!“ řekl námořník. „Tamhle jde první důstojník.“</p>
			<p class="MLP_text ParaOverride-1">Po palubě bloumala kostnatá postava žlučovitého obličeje, cupovala si uzounkou bradku a&#160;mhouřila oči před sluncem. Mladík se nemotorně protlačil mezi bednami a&#160;nejrůznějším haraburdím, hluboce se uklonil, strhl s&#160;hlavy žokejku a&#160;prosebně zamrkal. Důstojníkovi padla do očí kulatá ostříhaná hlava. Nakrčil nos, jako by chtěl kýchnout, a&#160;pomalu procedil:</p>
			<p class="MLP_text ParaOverride-1">„Volná místa nejsou.“</p>
			<p class="MLP_text ParaOverride-1">„Račte prominout,“ řekl mladík a&#160;ohlédl se na přístav. „Prokažte mi laskavost!“</p>
			<p class="MLP_text ParaOverride-1">„No?“</p>
			<p class="MLP_text ParaOverride-1">„Buďte tak <a id="_idTextAnchor008"></a>hodný, vezměte mě jako pasažéra. Odpracuji si cestovné.“</p>
			<p class="MLP_text ParaOverride-1">„Zadarmo? Hej, nezdržuj to!“ křikl důstojník na topiče, který stál u&#160;navijáku. „Ne!“ obrátil se znovu k&#160;mladíkovi.</p>
			<p class="MLP_text ParaOverride-1">„Nemám jinou možnost, pane důstojníku. Co mám dělat? Tři měsíce se marně takhle…“</p>
			<p class="MLP_text ParaOverride-1">„Vždyť lžeš!“ přerušil ho důstojník a&#160;nasál kouř z&#160;cigarety. „Jsi flákač, co?“</p>
			<p class="MLP_text ParaOverride-1">„Ne, já nejsem flákač,“ klidně namítl mladík. „Jsem námořník.“</p>
			<p class="MLP_text ParaOverride-1">„Kam jedeš?“</p>
			<p class="MLP_text ParaOverride-1">„Do Kerče.“</p>
			<p class="MLP_text ParaOverride-1">„Proč?“</p>
			<p class="MLP_text ParaOverride-1">„Na návštěvu, za matkou a&#160;sestrou.“</p>
			<p class="MLP_text ParaOverride-1">„To je náramně oblažíš. Ne, nejde to.“</p>
			<p class="MLP_text ParaOverride-1">„Budu pracovat.“</p>
			<p class="MLP_text ParaOverride-1">„Ále, kašlu na tvou práci. Řekni si v&#160;kanceláři.“</p>
			<p class="MLP_text ParaOverride-1">„Tři místa do Batumi! Hej, opatrně! Nepřeklop to!“</p>
			<p class="MLP_text ParaOverride-1">Mladík se ohlédl. Nakladač předal žlutý nákladní list kormidelníkovi; byl to mládeneček, který seděl na převráceném sudu jako na koni.</p>
			<p class="MLP_text ParaOverride-1">„Co je?“ zeptal se žlučovitý důstojník.</p>
			<p class="MLP_text ParaOverride-1">„Sklo! Nádobíčko!“ radostně ohlásil kormidelník a&#160;rozesmál se. Bylo mu třiadvacet let. Ale hned se z&#160;neznámého důvodu zamračil a&#160;pánovitě zvolal: „Hej, vy žvanilové! Pohyb, pohyb!“</p>
			<p class="MLP_text ParaOverride-1">Mladík napínal zrak i&#160;sluch. Jeho obličej rázem zpozorněl. Za obrubníkem se pomalu vynořily tři velké bedny, vyjely po prkenné záhražce a&#160;zastavily se nad palubním otvorem.</p>
			<p class="MLP_text ParaOverride-1">Oči neznámého znovu zlhostejněly a&#160;obličej mu posmutněl. Zdálo se, že ho velmi rmoutí důstojníkova neoblomnost. Přešlápl z&#160;nohy na nohu, přiblížil se k&#160;otvoru do podpalubí a&#160;zastřeným, prosebným hlasem opakoval:</p>
			<p class="MLP_text ParaOverride-1">„Buďte tak laskav! Nemám ani kopejku…“</p>
			<p class="MLP_text ParaOverride-1">„Dej pokoj!“ Důstojník rozmrzele škubl rameny. „Takových jako ty se tady potlouká! To bych vás rovnou mohl vozit místo zátěže. Nejde to, řekl jsem to jasně, ne?“ Náklad se plavně nesl vzduchem, občas sebou škubl a&#160;zakolébal se. Mladík rychle omrkl bedny, pevně ovázané lanem.</p>
			<p class="MLP_text ParaOverride-1">„Majna! Dolů!“ zařval Turek.</p>
			<p class="MLP_text ParaOverride-1">Zarachotil řetěz a&#160;bedny se prudce snesly dolů, ještě na vteřinu se zabělaly v&#160;tmavém otvoru. Za okamžik se z&#160;hlubiny ozvalo ťuknutí, rozkomíhaný řetěz vyletěl vzhůru, na háku se houpalo lano.</p>
			<p class="MLP_text ParaOverride-1">„Ou-ha!“ řekl mladík a&#160;nakoukl do podpalubí. „To je malér!“</p>
			<p class="MLP_text ParaOverride-1">„Co meleš!“ dopálil se důstojník. „Jdi pryč!“</p>
			<p class="MLP_text ParaOverride-1">„Spadla mi tam čepice,“ rozpačitě řekl prosebník a&#160;nahnul se ještě víc. „Jak se mi to mohlo…“</p>
			<p class="MLP_text ParaOverride-1">„Ty jsi tele!“ zvesela křikl rozjařený kormidelník a&#160;oči se mu smály. „Kam jsi koukal?“</p>
			<p class="MLP_text ParaOverride-1">Žlučovitý důstojník si odplivl a&#160;poodešel stranou. Ten flákač a&#160;pobuda, přístavní parazit, žijící ze dne na den, mu byl z&#160;duše protivný. Nesnášel tuláky, kteří jezdí z&#160;přístavu do přístavu, opilce s&#160;pochybnou reputací, lidi, kteří na lodi nevydrží déle než měsíc. A&#160;měl dost svých trápení. Co ho obtěžuje s&#160;takovou hloupostí.</p>
			<p class="MLP_text ParaOverride-1">„Musím tam!“ řekl ostříhaný mladík a&#160;přistoupil ke schůdkům. Provázel ho vyčkávavý úsměv kormidelníkův.</p>
			<p class="MLP_text ParaOverride-1">„Čepice ztratil!“ křikl s&#160;vyceněnými zuby Turek a&#160;mrkal na ostatní. „Kluk dobře, čepice špatně!“</p>
			<p class="MLP_text ParaOverride-1">„Hej!“ ozvalo se z&#160;podpalubí. „Čí je to čepice? Hej!“</p>
			<p class="MLP_text ParaOverride-1">Mladík stoupl na příkré schůdky, pomalu se spouštěl dolů, a&#160;nemotorně se přitom rozháněl rukama. Dole už na něho čekali. Drobný, mrštný námořník roztáhl nešťastnou čepici v&#160;prstech a&#160;podával ji majiteli. Nakladači nevlídně přihlíželi.</p>
			<p class="MLP_text ParaOverride-1">„Mám tu čest vám nabídnout čepičku,“ řekl námořník. „Aby vám neráčila nastydnout přemoudrá hlavinka.“</p>
			<p class="MLP_text ParaOverride-1">Jakýsi zaprášený chlap zabručel z&#160;tmavého kouta:</p>
			<p class="MLP_text ParaOverride-1">„Moh’ si na tu svou parádičku počkat nahoře!“</p>
			<p class="MLP_text ParaOverride-1">Mladík si mlčky narazil čepici. Skoro celé podpalubí bylo za­plně­no nákladem, jen uprostřed, těsně pod otvorem, zůstal nevelký prázdný čtverec. Bylo tu chladno, lehce tu zavánělo vlhkem, myšinou a&#160;sušeným ovocem. Bedny s&#160;nádobím ležely na pevných plochých pytlích, <span class="MLP_znak_kurziva_11b">každá zvlášť.</span></p>
			<p class="MLP_text ParaOverride-1">„Tak hybaj, vira, vira nahoru, kamaráde!“ řekl námořník. „Neračte tady zapomenout palici!“</p>
			<p class="MLP_text ParaOverride-1">Mladík zvedl nohu na schůdek a&#160;zeptal se:</p>
			<p class="MLP_text ParaOverride-1">„Máte hodně nákladu?“</p>
			<p class="MLP_text ParaOverride-1">„Čtrnáct tisíc lisovaných čertů,“ zachmuřeně pronesl námořník. „To není moc, ne? Takových třicet míst ještě máme volných.“</p>
			<p class="MLP_text ParaOverride-1">„Tak tak,“ řekl mladík. „Sbohem.“</p>
			<p class="MLP_text ParaOverride-1">„Hledáte zaměstnání?“</p>
			<p class="MLP_text ParaOverride-1">„Ne, rád bych se svez.“</p>
			<p class="MLP_text ParaOverride-1">„Aha! Sakra, dejte tam pozor!“ vykřikl najednou námořník.</p>
			<p class="MLP_text ParaOverride-1">Odmítnutý pasažér vylezl na palubu a&#160;s&#160;veselou tváří se vracel domů. Na bednách nic neleželo, to bylo jediné, co potřeboval vědět. Na žádnou plavbu se nechystal.</p>
			<p id="_idParaDest-9" class="MLP_uroven3_nadpis ParaOverride-1">II</p>
			<p class="MLP_text_bez1radku ParaOverride-1">„Z&#160;tebe jakživo<a id="_idTextAnchor009"></a> nic nebude, Siňavskij. To ti říkám na rovinu, kamaráde! A&#160;já se v&#160;lidech vyznám.“</p>
			<p class="MLP_text ParaOverride-1">„No no, to jsou věci,“ smutně zamumlal chlapec a&#160;nenávistně zašilhal po námořníkově přívětivém, ale prohnaném obličeji. „Copak já za to můžu, že se ti chce spát? Ty bereš plat, a&#160;já musím za stravu navalit devět rublů! To ti teda mockrát děkuju!“</p>
			<p class="MLP_text ParaOverride-1">Tři další seděli zachmuření, vyčkávali a&#160;tvářili se, jako by si vedl Siňavskij krajně nespravedlivě. V&#160;rozích kajuty pro mužstvo stály úzké pryčny, podobné bednám; neslo se odtud těžké chrápání spících námořníků. Lampa, pověšená nad stolem, se otřásala v&#160;rytmu lodního šroubu a&#160;rozkmitávala obludné stíny bdících mužů.</p>
			<p class="MLP_text ParaOverride-1">„Martyne,“ pokračoval námořník tichým, dotčeným hlasem. „Mar­tyne, podívej se na něho, koukni se na toho námořníka z&#160;potopenýho korábu, na tu mořskou zrůdu, na toho oděskýho chmatáka…“</p>
			<p class="MLP_text ParaOverride-1">„Buď tak laskav, Birkine, nenadávej!“ zvolal Siňavskij.</p>
			<p class="MLP_text ParaOverride-1">„Nebo to napíšu mamince a&#160;tatínkovi!“ podotkl čiperný Burak a&#160;popotáhl poďobaným nosem. „Tobě ale jede huba!“</p>
			<p class="MLP_text ParaOverride-1">„Poslouchej, Siňavskij,“ přátelským tónem uklidňoval Birkin chlapce, „já ti něco řeknu! Jsi zelenáč, nevíš, jak to na moři chodí, zkrátka a&#160;dobře, víš co jsi? Námořnickej omyl. Mezi kamarádama se tohle nedělá! Ubyde tě nebo co? Hodinku tam odkroutíš a&#160;pak můžeš chrnět celej den. Na mou duši! Přísahám! A&#160;jestli ti to nestačí, tak si vemu zejtra službu za tebe a&#160;jsme si kvit! Co se hned vztekáš! Já jsem vždycky pro spravedlivost. Jak se lodník probudí, tak jdu k&#160;němu a&#160;řeknu: Alexejiči, nech Siňavskýho spát! Povídám ti, že budeš chrnět až do Anapy, nebo se nejmenuju Birkin!“</p>
			<p class="MLP_text ParaOverride-1">„Vždyť lžeš až hanba, Birkine!“ smutně protáhl Siňavskij. „To bych byl korunovanej blázen, kdybych ti věřil.“</p>
			<p class="MLP_text ParaOverride-1">„Kdo že lže, já?“ Birkin vznešeně vstal a&#160;zahalil se do kostkovaného nepromokavého pláště.</p>
			<p class="MLP_text ParaOverride-1">„Ať puknu, ať oslepnu, ať se propadnu, ať se můj dědeček… Pitomče! Co bych z&#160;toho měl, ty nádhero Černomoří, abych tě balamutil?! To teda račte prominout, milostpane! A&#160;mimo to, velevážený,“ Birkin přimhouřil oči a&#160;mlaskl, „až přijedeme do Batumi, vezmu tě ke Gruzínkám, zajdeme si do čajovny, ochutnáme čichir, nacucáme se jak houby. Tak co, Siňavskij? Jen syp nahoru!“</p>
			<p class="MLP_text ParaOverride-1">Chlapec ospale zívl, mrzutě si navlékl kalhoty a&#160;v&#160;duchu proklel Birkina i&#160;s&#160;příbuznými do desátého kolena. Ten malátný spánek vysíleného těla byl tak sladký, a&#160;na palubě byla taková lezavá zima. Ať Birkin lže nebo ne, stejně se ho nezbaví, ještě mu provede nějakou lumpárnu. Po těch úvahách došel k&#160;rozhodnutí, že za Birkina tu službu vezme, a&#160;tak vstal, ale bylo mu do pláče&#160;– vzpomněl si na klidný a&#160;blažený život doma. Buď&#160;– anebo: buď Jules Verne strašně lže, nebo se Siňavskij ještě dostatečně neotužil pro všechna kouzla života na moři. Paluba? Brrrr…</p>
			<p class="MLP_text ParaOverride-1">Birkin se uklidnil, svlékl nepromokavý plášť a&#160;praštil sebou na lavici proti Martynovi. Obličej mu zářil chlapeckou blažeností a&#160;hlubokým opovržením k&#160;učni, kterého napálil, ale aspoň ze slušnosti se musel tvářit, že činí jen a&#160;jen spravedlnosti zadost.</p>
			<p class="MLP_text ParaOverride-1">„Sedni si ke strojovně, Siňavskij, tam není taková zima,“ zamručel starostlivě, z&#160;konvice vychrstl do emailového hrníčku čaj a&#160;rychle polykal kalnou bryndu. „Vem si můj pršák, slyšíš?“</p>
			<p class="MLP_text ParaOverride-1">Siňavskij mlčky přecházel vedle své pryčny, nabíral cigarety, oblé­kal si blůzu a&#160;vůbec se bezděčně snažil zdržet co nejdéle v&#160;teplé místnosti.</p>
			<p class="MLP_text ParaOverride-1">„Začal foukat vítr,“ poznamenal Burak. „Nebude mlha.“</p>
			<p class="MLP_text ParaOverride-1">„Jakejpak vítr, vánek!“ Martyn si důstojně uhladil vousy a&#160;zašilhal po chlapci. „Hni sebou, Siňavskij, jestli si důstojník všimne, že tam není hlídka, tak to Birkin schytá!“</p>
			<p class="MLP_text ParaOverride-1">„Kašlu na to!“ utrhl se Siňavskij a&#160;klidně si zapínal nepromokavý plášť. „Má starost to není. Tak hodinu, Birkine?“</p>
			<p class="MLP_text ParaOverride-1">„Hodinku, slabou hodinku, srdíčko!“ úslužně a&#160;lstivě zadrmolil Birkin. „Tak jdi, děťátko, jdi, spánembohem! Já bych šel hned, Siňavskij, hned bych šel, ale strašně mě loupe v&#160;zádech, jsem jako mátoha, člověče!“</p>
			<p class="MLP_text ParaOverride-1">„Čert aby vás vzal! Všechny!“ vztekle vykřikl učeň a&#160;vylezl z&#160;kajuty do vlhké, sychravé tmy.</p>
			<p class="MLP_text ParaOverride-1">Po jeho odchodu se čtvrtý námořník, snědý, mlčelivý chlap, dlouze zadíval na Birkina, pak se pousmál a&#160;podrbal se v&#160;týle. Birkin se zamračil, odvrátil se a&#160;klouby prstů zabubnoval do stolu. Zachmuřil obočí, přemýšlel, ale dlouho to netrvalo.</p>
			<p class="MLP_text ParaOverride-1">„Martyne,“ řekl a&#160;zívl. „Ty máš hlídku ráno?“</p>
			<p class="MLP_text ParaOverride-1">„Jo. Ve čtyři. Co tě to napadlo, prosím tě? Takovýho moulu. Ten tam zaručeně bude chrápat. Svalí se vedle ňákýho pasažéra a&#160;bude spát jako dřevo.“</p>
			<p class="MLP_text ParaOverride-1">„Do toho mi nic není. Jo, takovej je život,“ řekl a&#160;samolibě se rozesmál. „To se musí umět!“</p>
			<p class="MLP_text ParaOverride-1">„Jakejpak život, prosím tě?“ ozval se Burak. „Jsi na tom zrovna tak jako my. Ve čtvrtek prachy na dlaň, v&#160;Oděse ženskou do postele, no. Jestlipak ti ušije krejčí včas ten kabát? Ty jsi ale hovado, patnáct rublů dá za kus hadru.“</p>
			<p class="MLP_text ParaOverride-1">„To je toho!“ Birkin pohrdavě přimhouřil oči. „Byly snad tvoje? Ale ta fazónka, páne! Až to střihnu po korze, tak mi budou holky salutovat! No a&#160;v&#160;pádu smrtelný hladovky se taky nezblázním. Pět rublů dostanu… Za pět rublů ho střelím vždycky!“</p>
			<p class="MLP_text ParaOverride-1">Věčná a&#160;neuhasitelná závist ke každému absolventu námořní školy byla Birkinovou slabostí a&#160;poháněla ho jako bič. Nezáviděl jim, že z&#160;nich budou kormidelníci, první důstojníci nebo i&#160;kapitáni, když jim bude štěstí přát, ale strašně jim záviděl krásnou uniformu, kabát se zlatými kotvami a&#160;s&#160;parádními knoflíky. O&#160;jeho plat se podělili hospodští a&#160;krejčí. Krejčí mu šili švihácké kalhoty, vesty zdobené knoflíky s&#160;kotvami, a&#160;to, co zbylo po zaplacení všech těch luxusních věcí, propil pak ve společnosti přístavních flinků&#160;– vždycky s&#160;rámusem, skandály, rvačkami, a&#160;leckdy skončil i&#160;v&#160;base.</p>
			<p class="MLP_text ParaOverride-1">„Teda, chlapci, řeknu vám, že jsem už kolikrát šel ke dnu. Já vydržel takový hladovky, že kdyby se vám o&#160;tom jenom zdálo, tak se probudíte zpocený hrůzou. Ale ani knoflík jsem jakživ neprodal, to bych byl radši chcípnul. Naopak. Já byl vždycky jak ze žurnálu, boty nablejskaný, vlasy na admirála, jinak jsem nedal ránu. A&#160;žádnej neměl potuchu, že už třeba třetí den suším hubu.“</p>
			<p class="MLP_text ParaOverride-1">„Dělal jsi?“ optal se Skuba.</p>
			<p class="MLP_text ParaOverride-1">„Dělal!“ ušklíbl se Burak. „Zrovna tak jako ty. Když v&#160;Oděse kotvily parníky, kde jsem měl známý, tak jsem si vejskal. To jsem si žil jak baron, já mám známejch jak psů. Snídal jsem na ‚Olegu‘, svačil na ‚Svítání‘, krk jsem si propláchnul na ‚Kráteru‘, večeřel jsem na ‚Axiňje‘ a&#160;spal jsem třeba na ‚Granvillu‘. Ale nedávno vezla ‚Axiňja‘ krytinu a&#160;v&#160;ústí dostala zabrat, tak je z&#160;toho kapánek nakřivo.“ Burak si frajersky odplivl a&#160;pohrdavě se rozhlédl po kamarádech. Jeho levé oko vyjadřovalo hlubokou úctu k&#160;vrozenému nadání žít jako ptactvo nebeské, pravé se úplně zavřelo nadšením a&#160;otevřelo se teprve tehdy, když Skuba poznamenal:</p>
			<p class="MLP_text ParaOverride-1">„Stejně jsi trouba.“</p>
			<p class="MLP_text ParaOverride-1">„A&#160;proč?“ mírumilovně se otázal apoštol smrtelných hladovek. „To bych rád věděl, jak se tak ubohej nápadeček moh vylíhnout v&#160;tvý šišatý hlavičce?“</p>
			<p class="MLP_text ParaOverride-1">„To je docela jednoduchý. Jsi hloupej chlap.“</p>
			<p class="MLP_text ParaOverride-1">„A&#160;ty jsi chytrej?“</p>
			<p class="MLP_text ParaOverride-1">„To jsem, a&#160;náramně, protože mám zrovna chuť si něčeho líznout.“</p>
			<p class="MLP_text ParaOverride-1">„Pche! To jsi teda pěknej moula! Takovejch chytrejch já mám doma plnou půdu!“</p>
			<p class="MLP_text ParaOverride-1">„Co byste si ráčil přát? Pivo nebo víno?“ výsměšně se zeptal Mar­tyn. „Račte si posloužit, tady je konvice.“</p>
			<p class="MLP_text ParaOverride-1">„Momentíček, prosím!“ Skuba si odkašlal. „Velevážený pane Mar­tynove, neračte se obtěžovat. Teď se mluví vážně. Je tu sichrovka.“</p>
			<p class="MLP_text ParaOverride-1">„Má pravdu!“ polohlasně dotvrdil Birkin.</p>
			<p class="MLP_text ParaOverride-1">„Deset sudů cheresu do Novoros…“</p>
			<p class="MLP_text ParaOverride-1">„Psst…,“ zasyčel Martyn, olízl se a&#160;zašilhal na lodníkovu kajutu. „Co křičíš? Lidí spí a&#160;ty tady řveš!“</p>
			<p class="MLP_text ParaOverride-1">Ještě jednou se podíval na pootevřené dveře kajuty, pak se opřel bradou o&#160;stůl, vystrčil vousy, a&#160;blýskaje pichlavýma sedláckýma očima, pronikavě zasyčel:</p>
			<p class="MLP_text ParaOverride-1">„Sebral rourku. Všimnul jsem si, že ji ten starej kořen vytáhl za ikonou, a&#160;když šel spát, tak ji strčil do kapsy.“</p>
			<p class="MLP_text ParaOverride-1">Tři těžké vzdechy rozechvěly vzduch: byly výrazné a&#160;jednomysl­né. Měděná rourka, určená výhradně k&#160;nasávání vína ze sudů, to byl vrchol možností, spiklenci vlastnili pouze nebozez, který se sice hodil k&#160;navrtání sudu, ale jinak nebyl k&#160;ničemu.</p>
			<p class="MLP_text ParaOverride-1">Tíživé mlčení netrvalo dlouho. Birkin vstal, pokrčil rameny, vzal do úst cíp stuhy z&#160;čapky, chvíli ji cucal, pak ji vyplivl, natáhl ruku, palcem ukázal na kajutu a&#160;zašeptal:</p>
			<p class="MLP_text ParaOverride-1">„Má lodník kalhoty?“</p>
			<p class="MLP_text ParaOverride-1">„Ne,“ vážně odpověděl Burak. „Chodí v&#160;sukni…“</p>
			<p class="MLP_text ParaOverride-1">„Nežvaň pořád,“ vyčítavě ho přerušil Birkin.</p>
			<p class="MLP_text ParaOverride-1">„Svlíknul je, nebo ne?“</p>
			<p class="MLP_text ParaOverride-1">„Ohó!“ vyhekl Martyn. „Copak…“</p>
			<p class="MLP_text ParaOverride-1">Birkin po špičkách proklouzl do kajuty, přikradl se k&#160;lodníkovu lůžku a&#160;z&#160;kalhot, pověšených na hřebíku, klidně vytáhl rourku. Když se vrátil, spatřil tři obličeje, rudé potlačovaným smíchem, a&#160;významně zamručel.</p>
			<p class="MLP_text ParaOverride-1">Martyn se rozzářil, hořel netrpělivostí. Skuba se střídavě díval na něho a&#160;na Birkina a&#160;pobrukoval si otřepanou písničku:</p>
			<p class="MLP_verse_-I-_-12-12- ParaOverride-1">Pěkně ten pánbů stvořil svět,<br/>lidí je na něm jako kvítí,<br/>však sotva můžem chválu pět.<br/>Vždyť moře vůbec není k&#160;pití!</p>
			<p class="MLP_text ParaOverride-1">„Tak co, Martyne?“ zeptal se Birkin.</p>
			<p class="MLP_text ParaOverride-1">V&#160;tónu, jakým ta slova pronesl, byla obsažena spousta otázek: pít, nebo nepít, půjdou všichni naráz, nebo po jednom, nebo naberou do konvice a&#160;přinesou víno do kajuty? Ale Martynova sobecká povaha to všechno vmžiku rozhodla. Vstal, narazil si čepici, mlčky vzal Birkinovi rourku z&#160;ruky a&#160;zašeptal:</p>
			<p class="MLP_text ParaOverride-1">„Přece nebudem lakotit nebo pospíchat? Já věděl, kde rourka je, tak půjdu nejdřív, ne? A&#160;ostatní potom po řadě.“</p>
			<p class="MLP_text ParaOverride-1">„Vem s&#160;sebou Buraka,“ navrhl Skuba. „Já vím, co umíš. Když tě nikdo neodtáhne od sudu za nohy, tak budeš cucat celou dobu až do přístavu. Dobře ho hlídej, Buraku, nebo spolkne i&#160;obruče.“</p>
			<p class="MLP_text ParaOverride-1">Poslední slova zaslechl Martyn v&#160;okamžiku, kdy jeho paty mizely v&#160;otvoru z&#160;podpalubí. Burak chvíli počkal, pak vyskočil také. V&#160;kajutě nastalo úplné ticho. Spáči chrápali, funěli, ale žádný se ani nepohnul.</p>
			<p id="_idParaDest-10" class="MLP_uroven3_nadpis ParaOverride-1">III</p>
			<p class="MLP_text_bez1radku ParaOverride-1">Když Birkin se Skubou o<a id="_idTextAnchor010"></a>saměli mezi spáči, pleskli se po ramenou a&#160;zašklebili se. Věc se dařila. Ticho a&#160;šero bylo příznivé jejich záměru. Birkin obezřetně šmátral rukou v&#160;rohu podpalubí, pak postoupil dál, až nahmatal kov&#160;– byl to těžký visací zámek, spojující dvě půle železného příklopu do skladních prostorů v&#160;podpalubí. Skuba stál vzadu, rozčileně naslouchal a&#160;co chvíli sebou škubl&#160;– to, co prováděli, nebyl žert. Birkinovi dlouho trvalo, než opatrně zasunul klíč. Konečně pero cvaklo a&#160;petlice povolila. Námořník rychle odhrnul plachtovinu a&#160;vytáhl jeden dřevěný poklop, nejbližší od kraje. Skuba přidržel plachtovinu a&#160;popadl ho. Rozčilením ho polilo horko, hluboce, namáhavě dýchal a&#160;v&#160;duchu litoval, že nemá vodku nebo líh, to jsou ty pravé nápoje, které zahánějí strach.</p>
			<p class="MLP_text ParaOverride-1">„Lampu,“ řekl Birkin.</p>
			<p class="MLP_text ParaOverride-1">„Tady je.“</p>
			<p class="MLP_text ParaOverride-1">„Hned za mnou zavři, ať nejsou stopy, a&#160;upaluj do kajuty, rovnou na pryčnu, jasný? Dělej, že spíš. Nebudu se s&#160;tím piplat, počkej deset minut a&#160;otevři, budu čekat.“</p>
			<p class="MLP_text ParaOverride-1">Shýbl se, promáčkl se úzkým otvorem, rukama se přidržel podlahy a&#160;nohou hledal schůdky. Skuba se naklonil a&#160;zaslechl, jak Birkin sestupuje potmě dolů. Rychle vrátil prkno na místo, zakryl je plach­tovinou, nastavil petlici, jak byla, ale nezamykal, pak s&#160;úlevou vy­dechl a&#160;po špičkách se odplížil do kajuty. Chvilku postál, naslouchal chrápání spících kamarádů, pak zalezl na svou pryčnu a&#160;přetáhl si přikrývku až k&#160;uším. Byl sice rozčilen, ale věřil, že všechno určitě dobře dopadne.</p>
			<p class="MLP_text ParaOverride-1">Dokonalé ticho, naprostá osamělost a&#160;pevně zavřený příklop nad hlavou uvedly Birkina do znamenité nálady. S&#160;jistotou sestupoval po schůdcích a&#160;za chvíli už cítil pod nohama tvrdé pytle. Zastavil se a&#160;trochu se vydýchal. Pak si vzpomněl, že si musí pospíšit, zavrtěl tedy lucernou a&#160;sáhl do kapsy pro sirky. V&#160;kalhotách nebyly. Postavil lucernu k&#160;noze, strčil ruku do záňadří a&#160;náhle začal s&#160;neuvěřitelnou rychlostí horečně šmátrat po těle, obracel kapsy na ruby, popleskával se po čepici, na prsou, dokonce i&#160;po botách. Zřejmě je ztratil nebo na ně v&#160;tom spěchu prostě zapomněl. Bylo mu do pláče. Stál bez hnutí, celý vyjevený, v&#160;hlavě příval zoufalých a&#160;smutných myšlenek, široce otvíral oči do tmy a&#160;hloupě opakoval:</p>
			<p class="MLP_text ParaOverride-1">„Ach, ach, ach! Bože, bože, bože!“</p>
			<p class="MLP_text ParaOverride-1">Pochmurné ticho se mu bezhlase vysmívalo. Ze zatuchlého, vlhkého vzduchu se mu točila hlava. Znova začal hledat sirky, vytřásal i&#160;podšívku. Někdy se sirka propadne dírou v&#160;kapse. Ale neměl nic. Zmáhal ho nervózní smích a&#160;teskná bojácnost. Když se trochu vzpamatoval, uvědomil si, že bude lepší, když se bude pohybovat, musí přece něco podniknout. Hledat nazdařbůh, jen po hmatu? A&#160;proč ne? Podpalubí je naložené skoro až ke stropu, může lézt docela klidně. Bedny s&#160;obleky, cíl jeho snažení, jsou veliké, ty nahmatá. A&#160;stojí až v&#160;rohu u&#160;zadní stěny, celkem devět kusů. Sice se mu potmě bude špatně hledat, ve spěchu třeba nabere hromadu vest a&#160;žádné kalhoty. A&#160;jak bedny znova zatluče? Kdyby měl s&#160;sebou světlo, našel by pár rohoží, zacpal by prázdné místo a&#160;víko by přitloukl hřebíky.</p>
			<p class="MLP_text ParaOverride-1">Ale jiné východisko nebylo. Vynaložili příliš mnoho důvtipu a&#160;námahy, riskovali příliš mnoho, než aby se mohl vrátit s&#160;prázdnou. Zarmouceně, pln pochybností se vydal kupředu nejistým krokem a&#160;s&#160;rukama napřaženýma jako slepec. Klopýtal o&#160;pytle s&#160;moukou, občas musel dokonce lézt po čtyřech, aby se přehoupl přes nějakou nečekanou překážku, jako byly hromady bavlny nebo předměty zabalené v&#160;rohožích. Instinktivně se pohyboval bez nejmenšího šramotu, ticho a&#160;přítmí ho skličovalo. Podpalubí, kde se v&#160;denním světle tak dobře orientoval, mu teď připadalo jako nekonečná obro­vitá propast, zavalená zbožím.</p>
			<p class="MLP_text ParaOverride-1">Zakrátko zavadil prsty o&#160;drsné dřevěné bedny. Očekával to: na tomto místě sahal náklad až k&#160;palubě a&#160;byl rozložen po celé šíři parníku, od jednoho žebroví k&#160;protějšímu. Musel rozebrat bedny, aby prolezl dál do prázdného prostoru. Ohmatal rohy jedné bedny, byla těžká, ale malá, odstrčil ji, chvíli poslouchal, jak se tichounce sune, nahmatal druhou, odstrčil ji a&#160;právě se chystal odstrčit třetí, to byla poslední, která mu stála v&#160;cestě, když mu náhle bleskla hlavou myšlenka, po níž mu ruce klesly. Třetí bednu <span class="MLP_znak_kurziva_11b">viděl.</span></p>
			<p class="MLP_text ParaOverride-1">Její obrysy se sice rýsovaly ve tmě velmi neurčitě, rozplývaly se, unikaly námořníkovu zbystřenému zraku, ale přece jen tu bylo jasněji. Podpalubí zahalovalo stejnoměrné pološero, za Birkinovými zády se odstiňovaly tmavé hromady nákladu a&#160;úplně vzadu pak byla tmoucí tma. Nebyl s&#160;to nalézt nějaké vysvětlení, roztřásl se náhlým úlekem, a&#160;když vykoukl kupředu&#160;– natáhl hlavu jako kachna v&#160;rákosí&#160;– zkoprněl: sotva na pět sáhů před ním seděl na soudku jakýsi muž, v&#160;obličeji měl pozorný, napjatý výraz, byl bledý, ale klidný. Vedle něho stála na rohu velké bedny svíčka, pomrkávala a&#160;prskala.</p>
			<p class="MLP_text ParaOverride-1">Birkin ztratil rovnováhu, padl na bok, udeřil se o&#160;bednu do hlavy, vyskočil a&#160;vrhl se nazpět, zaplétal se mezi pytle, padal, znovu vyskakoval, obličej zkřivený, měl chuť se naplno rozeřvat. Propukla v&#160;něm divoká hrůza&#160;– v&#160;děsivém strachu se hloupě rozháněl rukama. Tmavé hromady mu připadaly jako příšerní pavouci s&#160;chapadly. Dusil se. Zdálo se mu, že schůdky před ním unikají stále dál a&#160;dál, srdce nalité k&#160;prasknutí mu bláznivě bušilo. Těsně u&#160;schůdků padl znova, bolestivě se přitom udeřil o&#160;pytel do tváře a&#160;v&#160;té chvíli cítil, že umírá: neviditelná ruka ho pevně uchopila za krk. Měl dojem, že ho tíží metrákové závaží. Slabě vykřikl, z&#160;očí mu vyhrkly slzy. A&#160;kdosi mu tlumeným vzteklým hlasem srozumitelně šeptal do ucha:</p>
			<p class="MLP_text ParaOverride-1">„Vylezu za tebou, strašpytle! A&#160;jestli nechceš na galeje, tak drž jazyk za zuby. Rozumíš?“</p>
			<p class="MLP_text ParaOverride-1">V&#160;Birkinově vyšinutém vědomí burácela ta slova jako uragán. Napůl zadušen moučným prachem hystericky vyjekl:</p>
			<p class="MLP_text ParaOverride-1">„Já všechno… já nic… Smilujte se! Ježíši Kriste! Proboha všemohoucího!“</p>
			<p class="MLP_text ParaOverride-1">„Lez nahoru! Dej pokoj, ty babo! Tak lez, lez, prosím tě!“</p>
			<p class="MLP_text ParaOverride-1">Birkinovi se zvedal žaludek. Byl úplně ohromen, ztratil pocit vlastního těla a&#160;vůbec nepřemýšlel o&#160;tom, jestli bude příklop otevřen nebo ne. Skuba stál nahoře a&#160;třásl se rozčilením a&#160;netrpělivostí.</p>
			<p class="MLP_text ParaOverride-1">„Mlč!“ zasípěl Birkin a&#160;zapotácel se slabostí. „Mlč! Proboha, mlč! Mlč!“</p>
			<p class="MLP_text ParaOverride-1">Skuba zvedl ruku, aby zavřel poklop, ale škubl sebou, z&#160;podpalubí vylézal jiný Birkin. V&#160;rozpacích ustoupil o&#160;krok. Na palubu vkročil muž, mihl se jako stín a&#160;tiše zmizel v&#160;mlze.</p>
			<p class="MLP_text ParaOverride-1">„Birkine!“ řekl Skuba. „Co se stalo?“</p>
			<p class="MLP_text ParaOverride-1">„Mlč! Mlč, proboha!“ Birkin se zachvíval pláčem. „Má hlava, ach, má hlava!“</p>
			<p class="MLP_text ParaOverride-1">Zamířil do kajuty&#160;– motal se jako opilý. Vyděšený Skuba třesoucími se prsty zavíral sklad. Zmocnil se ho tíživý nepokoj&#160;– úplně ztratil rozvahu.</p>
			<p id="_idParaDest-11" class="MLP_uroven3_nadpis ParaOverride-1">IV</p>
			<p class="MLP_text_bez1radku ParaOverride-1">Sychravá noční mlha vyhnala ze <a id="_idTextAnchor011"></a>Siňavského poslední zbytky ospalosti. Vystřídalo je mrazení a&#160;pomstychtivá nenávist k&#160;dvounohému tvoru, zvanému „člověk“. Těžká, studená tma mu klížila oči a&#160;protivnými vlhkými doteky útočila na jeho tělo, zahřáté postelí. Ve vzduchu se vznášely dvě skvrny, červená a&#160;žlutá&#160;– byly to lucerny na hlavním stěžni a&#160;na kormidelně.</p>
			<p class="MLP_text ParaOverride-1">Natáhl ruce dopředu, aby neklopýtl, a&#160;opatrně se sunul kolem středního stěžně a&#160;záchodů ke strojovně, odkud se nesl tlumený, udýchaný hukot pístů a&#160;ztrácel se v&#160;tichu. Po dvou krocích zakopl o&#160;provaz, natažený křížem přes palubu, a&#160;svalil se na jakousi živou, huňatou, pevnou a&#160;teplou hmotu. Pomalu se zvedal a&#160;proklínal všechny dobytkáře na světě, zatím co vyděšené ovce ho zdravily žalostným bekotem,&#160;strkaly se a&#160;poskakovaly. Překročil provaz a&#160;s&#160;rukama napřaženýma se krok za krokem pohyboval po volné palubě na pravém boku, měl jisté obavy o&#160;svá žebra.</p>
			<p class="MLP_text ParaOverride-1">Ruce mu sice pomáhaly, ale nohy nejsou ruce, a&#160;tak ještě dvakrát přeletěl přes jakési bedýnky&#160;– ve tmě vypadaly nějak nehmotně a&#160;nepřátelsky. Když se vzpamatoval z&#160;nepříjemných nárazů, šlápl zas na něco, ale tentokrát se skrytou škodolibostí&#160;– byl to nějaký pasažér z&#160;podpalubí, který se uvelebil vedle kuchyně. Rámus a&#160;zlostná hrdelní řeč ho přesvědčily, že na palubě nejsou jen ovce. Ze strachu, aby mu nějaká nepřiletěla, proklouzl hbitě ke strojovně a&#160;přehoupl se nad čtvercovým otvorem v&#160;litinovém plátu. S&#160;úlevou vdechl prohřátý vzduch.</p>
			<p class="MLP_text ParaOverride-1">Vnitřek strojovny vypadal jako dokonalý protiklad mlhavé, nepřívětivé noci na moři. Hluboko dole pod třemi obrovitými ocelovými válci, které se leskly jako nalakované, mezi spletí železných mříží a&#160;visutých žebříků, které členily strojovnu na patra, plápolal rudý plamen v&#160;topeništích, a&#160;v&#160;prudké záři uhlí rozžhaveného doběla se jako pekelní hříšníci pohybovali malí, umounění topiči. Všechno bylo ozářeno ostrým elektrickým světlem, které bodalo do očí. Ve válcích plavně a&#160;lehce běhaly nahoru a&#160;dolů ohromné písty a&#160;jejich naleštěný povrch při každém pohybu rytmicky hvízdal. Za zádí, ukryt vodou a&#160;tmou, tlumeně vrčel lodní šroub. Bylo tu cítit petrolej a&#160;olej a&#160;Siňavskému připadalo, že strojovna je nejútulnější kout na světě, plném smutku a&#160;tmy.</p>
			<p class="MLP_text ParaOverride-1">Napůl ležel v&#160;okně, ruce zastrčil hluboko do rukávů a&#160;hrdinsky odrážel útoky spánku, který se pokoušel vzít ztečí slabé tělo mořeplavce z&#160;Penzy, jež čítalo šestnáct let a&#160;čtyři měsíce. Vědomí mu říkalo, že na hlídce spát nesmí, co kdyby zapískal první důstojník nebo se najednou objevil kapitán. Ale totéž vědomí docela záludně, nepozorovaně, ba docela bezděky začalo povlovně nabývat onoho blaženého, fantastického přísvitu, kdy se hluk zdá být hudbou a&#160;kdy nás děje přenášejí na tisícikilometrové vzdálenosti až do zapadlého městečka, kde jsme doma, kde není Černé moře a&#160;vzteklý lodník a&#160;kde je uzounká, bahnitá říčka, ubohoučká promenáda a&#160;dvě sestře­nice, jedna černá a&#160;jedna přizrzlá. Siňavskij kráčí alejí a&#160;má na sobě úžasnou uniformu, která to okresní hnízdo uvádí do vytržení: bílé kalhoty, bílou blůzu s&#160;modrým límcem, modře pruhované tričko a&#160;na hlavě švihácky posazenou čepici, na níž se skví jméno „Vega“. Vítr si pohrává s&#160;černými stuhami, které ho koketně laskají na krku, a&#160;tisícihlavý zástup naň vyjeveně zírá a&#160;ukazuje prstem.</p>
			<p class="MLP_text ParaOverride-1">„Námořník!“</p>
			<p class="MLP_text ParaOverride-1">„Podívejte, námořník!“</p>
			<p class="MLP_text ParaOverride-1">„Tamhle jde námořník!“</p>
			<p class="MLP_text ParaOverride-1">„Jé, heleďte, námořník!“</p>
			<p class="MLP_text ParaOverride-1">Sestřenice jsou omráčeny a&#160;gymnasisté v&#160;ošoupaných kalhotách dostanou kvinde. Pak se odehrává něco nepochopitelného, to, co je možné jen ve snu, obrazy se divoce proplétají, střídá se tma a&#160;světlo, hrůza a&#160;radost…</p>
			<p class="MLP_text ParaOverride-1">Strašlivá rána do hlavy, která by méně pevnou lebku hravě roz­louskla, vrátila Siňavského k&#160;oknu strojovny na parníku „Vega“. Otřásl se, zaklel a&#160;pak zasténal. Lodník se naň jízlivě díval a&#160;mnul si naražené prsty. Siňavskému trnula hlava, před očima mu vyskakovaly zlaté hvězdičky.</p>
			<p class="MLP_text ParaOverride-1">„Siňavskij! Na hlídce se nespí!“ zasyčel lodník. „Doma si dělejte, co chcete, ale tady jste na moři!“</p>
			<p class="MLP_text ParaOverride-1">„Co… co mě bijete?“ zafňukal Siňavskij. Rty se mu třásly, z&#160;očí mu vyhrkly slzy. „Co si to dovolujete?“ vzlykal a&#160;třásl se zimou a&#160;bezmocným, bojácným vztekem. „Co? Jak se opovažujete?! Já vám ukážu! Já…“</p>
			<p class="MLP_text ParaOverride-1">Lodník se tvářil nadmíru spokojeně. Nenáviděl učně. Přemohl se a&#160;zachmuřil obočí, těkavé, hustě zarostlé oči se mu zaleskly a&#160;zne­hybněly.</p>
			<p class="MLP_text ParaOverride-1">„No, no!“ poznamenal a&#160;zíval. „Teď brečíte, a&#160;já do vás trošku strčil. Ano! Jak to, copak na hlídce se smí spát? Jen táhni, stěžuj si!“ zařval náhle a&#160;do obličeje se mu nahrnula krev. „Jen jdi, moulo! Jdi, žaluj!“</p>
			<p class="MLP_text ParaOverride-1">„Taky že půjdu!“ zaječel Siňavskij. Teď už nepřemáhal pláč a&#160;rozmazával si slzy po celém obličeji. „Co si o&#160;sobě myslíte? Zaplatíte pokutu, darebáku! Nádivo jeden!“</p>
			<p class="MLP_text ParaOverride-1">„Pchá!“ mírně pronesl lodník a&#160;zmizel ve tmě.</p>
			<p class="MLP_text ParaOverride-1">Siňavskij vztekle dupl, pak se odpotácel k&#160;lavičce. Cloumala jím zuřivost. To už bylo po druhé! Po prvé dostal „nálož“ za to, že položil na stůl čepici. Copak to je nějaký zločin? Nevzdělanci, troubové, chamraď vesnická pověrčivá! Dřepnout na stůl, to můžou, ale položit si tam čepici, to ne? Ještě dobře, že o&#160;tom sestřenice nevědí. Zatracený život! Od rána se mu pošklebujou, schovávají mu kalhoty, do hrnku mu nasypou čtvrt kila cukru nebo sůl… Musí uklízet záchody, v&#160;každém přístavu čučí na hlídce u&#160;můstku, a&#160;za to všechno musel zaplatit devět rublů! Už toho má až po krk! Teď řve. No&#160;a? To přece nejde, aby ho takhle mlátil jen tak pro nic za nic!</p>
			<p class="MLP_text ParaOverride-1">Dokonale otráven drsným námořnickým životem, který je zpovzdálí tak vábivý a&#160;zblízka tak nesnesitelný, udělal pár kroků k&#160;zadní části paluby&#160;– stále ještě nadával a&#160;popotahoval. Má si stěžovat prvnímu důstojníkovi? To je nebezpečné, ten drží nad lodníkem ruku, radši se podívá, jestli je kapitán vzhůru. Ať mu řekne, jestli ho lodník smí bít nebo ne. Pomalu se proplétal mezi nejrůznějšími předměty, které zaplňovaly palubu, když narazil na něco studeného, oblého a&#160;velkého. Natáhl ruce a&#160;nahmatal otvor&#160;– byl to sud. Vtom se ozvalo nemohoucí chichotání, provázené tlumeným žbluňkáním. Siňavskij napjal sluch a&#160;znehybněl.</p>
			<p class="MLP_text ParaOverride-1">Tiché zvuky se opakovaly. Bylo slyšet, jak někdo šmátrá ve tmě, řehoní se a&#160;těžce funí.</p>
			<p class="MLP_text ParaOverride-1">„Chichichi!“ huhňal Burak, který seděl na podlaze mezi sudem a&#160;obrubníkem. „Já jsem dobrej chlap, kamaráde, ale život mám hroznej, pod psa, kamaráde, mizernej, mizernej! Kam se na mě hrabeš, to je jasný… Tady máš rourku, tady je ta děvka zlatá… Já ti řeknu, to je vínečko, jedna báseň!“</p>
			<p class="MLP_text ParaOverride-1">Jeho společník nepronesl ani slovo, hlasitě škytnul a&#160;zas byl zticha.</p>
			<p class="MLP_text ParaOverride-1">„Ne&#160;– nemůžeš? Už nemůžeš?“ pokračoval Burak. „Už jste unavenej? Tahle značka vám podrazila nožičky? Martyne, kluku miliónová, kde jsi?“</p>
			<p class="MLP_text ParaOverride-1">„Drobátko mlíč-mlíčka!“ toužebným hlasem zadrmolil Martyn a&#160;šmátral kolem sebe. „Byla tady ovečka, člověče. Chtěl jsem si ji podojit a&#160;utekla mi… kamaráde, není nad mlíko, to si člověk spraví chuť…“</p>
			<p class="MLP_text ParaOverride-1">Byl zpitý cheresem do němoty. Před chvilkou polapil ovci a&#160;chtěl si nadojit mléko do čepice, ale ovce mu utekla a&#160;Martyn ne a&#160;ne to pochopit. Pořád byl přesvědčen, že je ovce někde blízko a&#160;jenom proto, že je tma, nemůže nahmatat její vlnu.</p>
			<p class="MLP_text ParaOverride-1">Oba už byli tak opilí, že nemohli ani vstát, a&#160;tak mleli páté přes deváté a&#160;cucali z&#160;lodníkovy rourky, ale požitek z&#160;toho neměli žádný. Siňavskij stál, přemítal, a&#160;najednou se mu rozsvítilo: rourka přece patří lodníkovi, to tedy znamená, že chlapi pijou s&#160;jeho vědomím. Jen počkej…</p>
			<p class="MLP_text ParaOverride-1">Víc se nerozpakoval, zaplavila ho mstivá radost, teď už se jen třásl netrpělivostí a&#160;strachem, aby kapitán náhodou nespal. A&#160;žalobníček se rozběhl do salónu. U&#160;dveří se zastavil, rozvažoval, jestli ho námořníci za to zmlátí nebo ne, došel sice k&#160;závěru, že ho zmlátí určitě, ale už nebyl s&#160;to pomstu nedokonat. Tiše otevřel dveře.</p>
			<p class="MLP_text ParaOverride-1">„Oč jde?“ zeptal se kapitán. „Vy jste plakal, mladíku? Styďte se! Námořník, a&#160;cedí jako ženská! Tak co je?“</p>
			<p class="MLP_text ParaOverride-1">„Pane kapitáne!“ zaúpěl Siňavskij. „Dostal jsem bití, ale za co? Lodník mě teď praštil… do hlavy… a&#160;já vůbec nespal! A&#160;co on? Tam pijou chlapi ze sudu… on jim dal rourku… navrtali sud… Tu rourku má pořád u&#160;sebe, aby mohl krást víno ze sudů! A&#160;já…“</p>
			<p class="MLP_text ParaOverride-1">Kapitán překvapeně poslouchal a&#160;upřeně si prohlížel učně. Žalostný bezvousý obličej, ubrečené oči, naběhlý nos. Rvačky, klepy, donášení, zlodějny… Fuj!</p>
			<p class="MLP_text ParaOverride-1">„Táhněte!“ vybuchl kapitán. „Lodník je trouba a&#160;vy jste taky vypečený. Vždyť spíte i&#160;v&#160;chůzi, věčně vám padá hlava. Cápku jeden! Chovejte se jako chlap!“</p>
			<p class="MLP_text ParaOverride-1">Rozběhl se nahoru, už neposlouchal, co mu učeň zmateně vykládá. Za okamžik se na témž místě, kde se Martynovo srdce zachvívalo blaženou myšlenkou na „trošánek mlíčka“, rozlehlo energické námořnické sakrování a&#160;milovníci cheresu, opřeni jeden o&#160;druhého, se potáceli ke kajutě, zmámeni vínem i&#160;hádkou.</p>
			<p class="MLP_text ParaOverride-1">Před očima jim žhnulo ohnivé slovo „Výpověď!“, ale oba je vítali, necítili ani stud, ani rozčilení. Když byli opilí, bylo jim moře po kolena, kašlou na to! Vždyť to není po prvé! Pchá! U&#160;schůdků se Martyn zastavil, rozmyslně potřásl pěstí a&#160;z&#160;plna hrdla zařval.</p>
			<p class="MLP_text ParaOverride-1">„Vejpověď?! Klidně! Teda klidně! Vlez mě na hrb, potvoro mořská!“</p>
			<p id="_idParaDest-12" class="MLP_uroven3_nadpis ParaOverride-1">V</p>
			<p class="MLP_text_bez1radku ParaOverride-1">Minulo půl hodiny a&#160;po všech koutech „Vegy“, od první třídy až do kotelny, od kuchyně až po společenské místnosti, se rozletěla podivná zvěst. Birkin oznámil, že se v&#160;podpalubí našla prázdná bedna, uzpůsobená tak, aby v&#160;ní mohl cestovat člověk. Majitele této „tajné kajuty“ se bohužel nepodařilo nalézt, ačkoli se o&#160;to všemožně snažili. Prohlédli všechno: záchranné čluny, kajuty, bedny na uhlí a&#160;na chleba, znova překontrolovali jízdenky, ale všichni cestující je měli v&#160;naprostém pořádku. Zřejmě šlo o&#160;podvodníka veliké ráže, vyklouzl, protože si nepochybně už v&#160;Oděse opatřil lístek a&#160;teď si klidně ležel někde v&#160;kajutě třetí třídy, zíval a&#160;chechtal se jim.</p>
			<p class="MLP_text ParaOverride-1">„Jdu takhle…,“ vysvětloval Birkin cestujícím, kteří se kolem něho shlukli. „Tak jdu… a&#160;najednou slyším, že někdo chodí pod palubou. Teda já mám ohromný uši! Popadnu klíč, otevřu, vlezu tam… A&#160;najednou bác! Rána z&#160;pistole. Až jsem sebou praštil. Ale hned jsem vyskočil a&#160;v&#160;tom leknutí ne a&#160;ne zavřít poklop. A&#160;chlap za mnou, fofrem, ani jsem si ho nestačil prohlídnout. A&#160;teď ho hledejte… Možná, že tady stojí mezi námi a&#160;poslouchá…“</p>
			<p class="MLP_text ParaOverride-1">Cestující si rozčileně prohlíželi jeden druhého, zvědavě a&#160;podezří­vavě se obraceli ke každému novému obličeji, který se připojil ke skupince.</p>
			<p class="MLP_text ParaOverride-1">„Jo…,“ pokračoval Birkin. „A&#160;ta bedna, ta je ohromná, a&#160;je na ní napsáno ‚sklo‘. Jo, sklo. Jsou tam tři takový bedny. Ve dvou je sklo, to je v&#160;pořádku… Ale třetí je prázdná, jenom se tam povaluje ňákej šperhák nebo co…“</p>
			<p class="MLP_text ParaOverride-1">„Asi ho vyplašili,“ řekl ospalý tlouštík. „To je, co?“</p>
			<p class="MLP_text ParaOverride-1">„Pá-ne!“ řekl kdosi a&#160;mlaskl.</p>
			<p class="MLP_text ParaOverride-1">„Chytře to udělal!“ přidal se třetí.</p>
			<p class="MLP_text ParaOverride-1">„To byla hlavička!“</p>
			<p class="MLP_text ParaOverride-1">„Chlap mazaná!“</p>
			<p class="MLP_text ParaOverride-1">Zmatek se poněkud utišil. Ale nikoho ani ve snu nenapadlo, že až v&#160;Batumi vyjde najevo, co naloupil tajemný pasažér. Nevykradl nic víc a&#160;nic míň než šest lodních kufrů a&#160;byla to čistá prácička, odpomohl jim od velkého množství zlatých předmětů.</p>
			<p class="MLP_text ParaOverride-1">„Vega“ se blížila k&#160;přístavu. Z&#160;můstku zazněl ostrý povel kapitána, provázený táhlým cinkáním a&#160;rachotem. Šroub se zastavil, loď se přestala otřásat. Spadla druhá kotva a&#160;ospalé ticho znovu porušil rachot kotevního řetězu.</p>
			<p class="MLP_text ParaOverride-1">Do spuštěného můstku narážela loďka, neklidně se houpala na vlnách, čekala na cestující. Seděl v&#160;ní Tatar, díval se vzhůru na pochmurný kovový bok „Vegy“, v&#160;rukou mu nehybně trčela vesla. Rozednívalo se. Vítr se utišil, mlha nad lehce zčeřeným zálivem řídla, bledla, průzračněla. Lidé i&#160;věci vypadaly jako přízraky. Navijáky rachotily, zboží se snášelo do plochých plachetních bárek, které obklopily parník.</p>
			<p class="MLP_text ParaOverride-1">Ten, koho hledali a&#160;nenašli, už se protlačil k&#160;můstku a&#160;rychle sestupoval po schůdcích. V&#160;ruce držel nabitý kufřík. Usedl do loďky a&#160;bezděčně zvedl oči&#160;– na palubě se každý věnoval své práci. Sunuly se tam dvě postavy a&#160;ochraptělými hlasy vykřikovaly povely. Promrzlé ovce žalostně bečely, železo drnčelo, odněkud zaznívalo klepání kladívka.</p>
			<p class="MLP_text ParaOverride-1">Loďka odrazila, zhoupla se v&#160;zelených vodních propadlinách jako racek, a&#160;když Tatar aspoň padesátkrát zabral vesly, zmizely obrysy parníku v&#160;mlhavém oparu jitřního moře. Před loďkou se pomalu vynořoval hornatý břeh, jako by vyrůstal ze země.</p>
			<p class="MLP_text ParaOverride-1">Noc prchala na západ, v&#160;zlátnoucím jitru se rozehříval vzduch. Nafialovělá mlha naposled polaskala hladinu a&#160;rozplynula se v&#160;nic.</p>
			<p class="MLP_text_-0-12-">„Vega“ zvedla kotvy a&#160;zamířila k&#160;jihovýchodu.</p>
			<p class="MLP_dopis_podpis_-I- ParaOverride-1">1907</p>
		</div>
</body>
</html>